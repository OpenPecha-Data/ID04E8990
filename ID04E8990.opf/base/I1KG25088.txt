འདུལ་བ་མདོ་རྩ།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒྲིགས།

གླེང་གཞི།།
རབ་དཀར་གངས་རིའི་ཕྲེང་བས་ཡོངས་སུ་བསྐོར་ཞིང་འཛམ་གླིང་གོ་ལ་ཆེན་པོའི་སྤྱི་གཙུག་ཏུ་
ཆགས་པའི་མཐོ་སྒང་བོད་ཅེས་གྲགས་པའི་ས་ཡི་ཐིག་ལེར། ཕ་སྤྲེལ་རྒན་དང༌། མ་བྲག་སྲིན་གཉིས་
ནས་མཆེད་པའི་བོད་མིའི་ཐོག་མ་བྱུང་བ་ནས་བཟུང༌། སྐྱེ་བོ་རྣམས་ཀྱིས་རང་རང་གི་རྣམ་དཔྱོད་འདྲ་
མིན་གྱི་རྩལ་ལ་བརྟེན་ནས་རིག་པའི་གནས་ཅི་རིགས་གསར་གཏོད་དང་། འཕེལ་རྒྱས་གཏོང་མུས་སུ།
ལྷག་པར་དུས་རབས་བདུན་པའི་སྐབས་སུ་ས་གསུམ་ན་སྙན་པའི་གྲགས་པ་ཡོངས་སུ་ཁྱབ་པའི་ཆོས་ཀྱི་
རྒྱལ་པོ་སྲོང་བཙན་སྒམ་པོ་ཞེས་བྱ་བའི་སྐྱེས་མཆོག་གང་གི་མཁྱེན་བརྩེ་ནུས་པའི་བྱེད་ལས་ཉག་གཅིག་
གི་མཐུ་ལས། བོད་ཀྱི་ས་ཆེན་པོའི་ཁྱོན་ཀུན་ལ་ཁྱབ་པར་ནུས་ཤིང་། འཇིག་རྟེན་དང༌། འཇིག་རྟེན་
ལས་འདས་པའི་ཆོས་ཀྱི་གནས་ལུགས་མཐའ་དག་ཇི་བཞིན་སྟོན་པར་ནུས་པ། ཆེས་ངོ་མཚར་རྨད་དུ་
བྱུང་བའི་བོད་ཀྱི་ཡི་གེ་འདི་བཞིན་ཐོག་མར་སྲོལ་གཏོད་མཛད་ལ། སྐྱེ་རྒུའི་ཕན་བདེའི་གཞི་རྩ་ནང་
ཆོས་བོད་དུ་བསྒྱུར་འགོ་བརྩམས་པ་དང་། དུས་རབས་བརྒྱད་པའི་ནང་ཆོས་རྒྱལ་ཁྲི་སྲོང་ལྡེ་བཙན་གྱིས་
བསམ་ཡས་སུ་སད་མི་བདུན་གྱིས་ཐོག་དྲངས་རབ་བྱུང་གི་སྡེ་དང་། སྒྲ་བསྒྱུར་སློབ་གྲྭ་ཐོག་མར་བཙུགས་
ནས་བློ་རིག་བཀྲ་བའི་ལོ་ཙཱ་བ་དུ་མ་གསོ་སྐྱོང་གནང་སྟེ། ཉེ་འབྲེལ་རྒྱལ་ཁབ་ཁག་ནས་ནང་རིག་པ་
གཙོ་བོར་གྱུར་བའི་རིག་གཞུང་སྙིང་བཅུད་སྣ་ཚོགས་ལྗོངས་འདིར་དར་སྤེལ་མཛད་དེ། ཤེས་རིག་མཛོད་
བརྒྱའི་སྒོ་འཕར་ཡངས་པོར་ཕྱེ་བ་ནས་བཟུང་། དུས་རབས་རིམ་པའི་ནང་ཡུལ་ཁམས་འདིར་འཆད་
རྩོད་རྩོམ་གསུམ་ལ་མངའ་བརྙེས་པའི་མཁས་གྲུབ་གཉིས་ལྡན་གྱི་སྐྱེས་ཆེན་དམ་པ་ཇི་སྙེད་བྱོན་པ་
རྣམས་ཀྱིས་སྔ་ཕྱིར་བོད་ཡིག་ཏུ་བསྒྱུར་ཅིང་གཏན་ལ་ཕབ་པ་དང་། གསར་རྩོམ་མཛད་པའི་བསྟན་
བཅོས་ཐམས་ཅད་འུ་ཅག་ལྟ་བུས་ཚེ་གང་ངལ་བ་བསྟེན་ནས་བགྲངས་ཀྱང་བགྲང་བར་དཀའ་བས།
བོད་ཁུལ་གྱི་གསུང་རབ་གླེགས་བམ་ཐམས་ཅད་གཞི་གཅིག་ཏུ་བརྩིགས་ན་རི་རྒྱལ་ལྷུན་པོའི་དཔངས་

ལའང་སྐྱེངས་པ་སྟེར་ནུས་སོ་ཞེས་སྨྲས་ཀྱང་འུད་དུ་མི་ཆི།  དེ་ལྟ་བུའི་རྩ་ཆེའི་རིག་གཞུང་རྨོངས་པའི་ནད་
བརྒྱ་འཇོམས་པའི་སྨན་མཆོག་བདུད་རྩི་ལྟ་བུ་དེ་དག་གི་རོ་བཅུད་གངས་ཅན་པའི་ལུས་སེམས་སུ་ཤོག་
བུ་སྣུམ་ཚོས་བཞིན་དུ་སིམས་པ་ནས་བཟུང༌། སྐྱེ་བོ་ཕལ་པ་དག་གི་བླང་དོར་འབྱེད་པའི་ཤེས་རབ་ཀྱི་
ཚད་ཀྱང་ཆེས་མཐོན་པོར་སོན་ཏེ་སྒོ་གསུམ་དགེ་བཅུའི་ལས་ལ་བརྩོན་པ་དང་། བྱམས་དང་སྙིང་རྗེས་
རྒྱུད་དུལ་ཞིང་། ཡ་རབས་དང་གཤིས་བཟང་གི་མཛེས་སྡུག་རང་ཆས་སུ་ལྡན་པའི་མི་རིགས་ཁྱད་
འཕགས་ཅན་ཞིག་ཏུ་ཡར་རྒྱས་བྱུང་བའི་འབྲས་བུར། དེང་གི་དུས་སུའང་འཛམ་གླིང་ཤར་ནུབ་ལ་
གནས་པའི་སྲིད་འབྱོར་རིག་གསུམ་སྤྱི་དང༌། ཡང་སྒོས་ཚན་རིག་རྩེར་སོན་གྱི་ཡུལ་གྲུ་དག་གི་མི་སྣ་
གྲགས་ཅན་རྣམས་ཀྱང་ཡུལ་འདི་དང་འདི་ཉིད་ཀྱི་རིག་གནས་ལ་བློ་ཁ་ཕྱོགས་ས་དང་། ཞིབ་འཇུག་བྱ་
ཡུལ་ཞིག་ཏུ་གྱུར་དོན་ཡང་དེ་ལྟར་ལགས།
འོན་ཀྱང་སེམས་ཅན་སྤྱི་མཐུན་གྱི་བསོད་ནམས་ཉམས་དམས་སུ་སོང་བའི་ཉེར་ལེན་ལས། ལོ་
བཅུའི་གོད་ཆགས་ཀྱི་ཁྲོད་དུ་སྟོང་གསུམ་ནོར་གྱིས་བཀང་སྟེ་ཡོན་དུ་ཕུལ་ན་ཡང་བླུ་ཐབས་བྲལ་བའི་
གངས་ལྗོངས་ཀྱི་ཁྱད་ནོར་ཏེ། གསུང་རབ་པར་ཤིང་དང་བཅས་པ་ཕལ་མོ་ཆེ་མེ་ལྷ་དང་ཆུ་ལྷའི་ཞལ་དུ་
ཕུལ་ཟིན་དག་ནི་བསྐྱར་གསོ་བྱ་རྒྱུའི་ནུས་མཐུ་རང་ཅག་སུ་ལའང་མེད་ལ། དུས་ངན་དེ་ལྟ་བུའི་ཁྲོད་
ནས་སྟེས་དབང་གིས་ད་ལྟ་ས་སྟེང་དུ་ལྷག་ལུས་གསུང་རབ་དག་ཀྱང་ཕལ་ཆེ་བ་དཔེ་རྒྱུན་དཀོན་རིགས་
ཤ་སྟག་ཏུ་གྱུར་སྟབས་དེང་སྐབས་རིག་གནས་དངོས་རྫས་ཀྱི་ལམ་ལུགས་གཞིར་བཟུང་བདག་སྲུང་བྱེད་
དགོས་རྐྱེན། རིག་གཞུང་དོན་གཉེར་བའི་སྤྱན་ལམ་དུ་བསྟར་མ་ཐུབ་པས་གསུང་རབ་ཀྱི་དགོས་པ་ཇི་
བཞིན་མ་གྲུབ་ཅིང་།  དེ་བས་ཉེན་ཚབས་ཆེ་བ་ནི་འབྱུང་བཞི་སོགས་ཀྱི་གནོད་པས་ས་སྟེང་དུ་རྩ་བརླག་
མི་གཏོང་བའི་ངེས་པ་མེད་གཤིས། འདི་ཀུན་བདག་སྲུང་གནད་འཁེལ་བྱ་རྒྱུ་དེ་གཞན་ལ་འགེལ་ཐབས་
མེད་པའི་རང་ཅག་ཁོ་ནའི་འགན་འཁྲི་ཉིད་དུ་ངེས་སོ། །
དེར་བརྟེན་སེ་ར་ཐེག་ཆེན་གླིང་དང་ལྷ་ལྡན་གཙུག་ལག་ཁང་མཉམ་འབྲེལ་གྱིས་སེར་གཙུག་
ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ཞེས་པའི་ཚན་པ་ཞིག་ཆེད་དུ་བཙུགས་ནས་ད་བར་

བགྲང་བྱ་གསུམ་ལྷག་ཙམ་གྱི་རིང་ལ་ཕྱོགས་གཉིས་ནས་ཐུན་མོང་དུ་མ་ཐེབས་སྒོར་ས་ཡ་གསུམ་ལྷག་
ཙམ་བཏང་སྟེ་དཔེ་དཀོན་མྱུར་སྐྱོབ་དང་། དེང་སྐབས་སློབ་གཉེར་བའི་ཉེར་མཁོའི་ཆེད་དུ་གངས་ཅན་
ཁྱད་ནོར་ཞེས་པའི་དཔེ་ཚོགས་གསར་དུ་བསྒྲིགས་ཏེ་ད་ཕན་པོད་འཕྲེང་ཉིས་བརྒྱར་ཉེ་བ་པར་སྐྲུན་ཟིན་
པ་དང༌། དགོན་སྡེ་དང༌། སྤྱི་ཚོགས་ཀྱི་དཔེ་མཛོད་ཁང་བརྒྱ་ལ་ཉེ་བར་ཆ་ཚང་གཉིས་རེ་རིན་མེད་
འབུལ་ལམ་ཞུས་པ་ཕུད། དེ་བྱིངས་མ་གནས་ཙམ་གྱི་ཐོག་ནས་སྤུས་འཚོང་ཞུས་ཏེ། རྒྱལ་བསྟན་ལ་སྲི་
ཞུ་དང་རིས་མེད་སེར་སྐྱ་ཐོས་བསམ་ཅན་རྣམས་ཀྱི་ཐུགས་འདུན་སྐོང་ཐབས་ཞུ་མུས་སུ་ཡོད་པ་དང་།
འདས་པའི་ལོ་ཟླའི་ནང་ངོས་ཚོའི་ལས་གཞི་ལ་གོང་རིམ་འབྲེལ་ཡོད་ཚན་པ་ཁག་གི་དབུ་ཁྲིད་
ནས་གཟིགས་སྐྱོང་བླ་ན་མེད་པ་གནང་བ་དང་། མཁྱེན་དཔྱོད་མཁའ་ལྟར་ཡངས་ཤིང༌། ལྷག་བསམ་
དུང་ལྟར་དཀར་བའི་སྐྱེས་ཆེན་དུ་མས་ངོས་ཚོའི་ལས་ཀར་གདེང་འཇོག་ཚད་མེད་དང་། མ་ནོར་ལམ་
སྟོན། མ་དཔེ་མཁོ་འདོན་གནང་བ་སོགས་ཀྱིས་མཚོན། ང་ཚོར་ཕྱར་བ་གྲུ་འདེགས་ཀྱིས་ལྷད་མེད་རྒྱབ་
སྐྱོར་རོགས་རམ་གནང་བར་རྗེས་སུ་ཡིད་རངས་དང༌། སྙིང་དབུས་ནས་ཐུགས་རྗེ་ཆེ་ཞེས་ཞུ་བ་དང་
ཆབས་ཅིག །འབྱུང་འགྱུར་ཡང་སེར་གཙུག་ནས་དགེ་ལུགས་གསུང་འབུམ་གཙོ་བོར་གྱུར་པའི་རིས་
མེད་གསུང་རབ་དཔེ་རྒྱུན་དཀོན་རིགས་དང་། ཞིབ་འཇུག་ཚན་པ་ཁག་དང༌། སློབ་གྲྭ་ཁག་ལ་ཉེ་བར་
མཁོ་བའི་རིག་གཞུང་དག་ཀྱང་རིམ་པས་པར་སྐྲུན་ཞུ་རྒྱུའི་འདུན་པ་སྙིང་བཅངས་སུ་ཡོད་པ་ལགས་ན།
ལྷག་བསམ་རྣམ་དཔྱོད་ཅན་གྱི་རིས་མེད་སེར་སྐྱ་ཀུན་ནས་མ་དཔེ་མཁོ་འདོན་དང་། ང་ཚོའི་ལས་ཀར་
རྩ་ཆེའི་ལམ་སྟོན་བཀའ་སློབ་མུ་མཐུད་ལྷུག་སྩོལ་ཡོད་པ་མཁྱེན་ཞེས་ཞུའོ། །
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས།

༄༅། ། དམ་ཆོས་འདུལ་བ་མདོ་རྩ་བཞུགས་སོ། །
༄༅། །རྒྱ་གར་སྐད་དུ། བི་ན་ཡ་སཱུ་ཏྲ། བོད་སྐད་དུ།
འདུལ་བའི་མདོ། ། བམ་པོ་དང་པོ། ཐམས་ཅད་མཁྱེན་པ་ལ་
ཕྱག་འཚལ་ལོ། ། ངེས་པར་འབྱུང་བའི་ཚུལ་ཁྲིམས་ཀྱི་དབང་དུ་
བྱས་ཏེ། དགེ་འདུན་ཐམས་ཅད་འདུས་པ་ན་ཆ་ལུགས་འདི་བཞིན་
བྱས་རྒན་རིམས་ལ་ཕྱག་འཚལ་ཏེ། ཐལ་མོ་སྦྱར་ཙོག་ཙོག་པུར་
འདུག་ཅིང་གསོལ་བ་བཏབ་པར་གྱུར་པ་གསུམ་དང་། གསོལ་བ་
དང་བཞིའི་ལས་ཀྱིས་ཅིག་ཅར་རབ་ཏུ་འབྱུང་བ་དང་། བསྙེན་
པར་རྫོགས་པ་ཉེ་བར་བསྒྲུབས་པར་གྱུར་པ་ལྟ་བུ་ནི་སྔོན་གྱི་ཆོ་
གའོ། །
རབ་ཏུ་འབྱུང་བ་དང་བསྙེན་པར་རྫོགས་པ་དེའི་ཕྱིར་དགེ་
སློང་འགའ་ཞིག་ལ་མཁན་པོ་ཉིད་དུ་གནས་པ་ལའོ། ། དང་བོའི་
མཁན་པོ་ཉིད་ཀྱིས་བར་ཆད་དྲིས་ནས་ཡོངས་སུ་དག་པ་ལ་སྐབས་
དབྱེའོ། ། དགེ་བསྙེན་ཉིད་དང་དགེ་ཚུལ་ཉིད་དང་དགེ་སློང་ཉིད་
དག་གི་སྔ་མ་བསྙེན་པར་མ་རྫོགས་པ་ལ་ཕྱི་མ་མི་བྱའོ། ། སྐྱབས་སུ་

འགྲོ་བར་ཁས་བླང་བའི་ཚིག་རྩོམ་པ་དང་། དགེ་བསྙེན་ཉིད་དང་
དགེ་ཚུལ་ཉིད་དུ་ཁས་བླང་བའི་ཚིག་བྱའོ། ། དེའི་འོག་ཏུ་བསླབ་པ་
བརྗོད་པ་ཁས་བླང་བའི་ཚུལ་གྱིས་བྱའོ། ། རང་གིས་དགེ་བསྙེན་
ཉིད་དུ་ཉེ་བར་བསྒྲུབས་ནས། དགེ་འདུན་ལ་ཞུ་བའི་དགེ་སློང་ལ་
གཏད་པར་བྱའོ། ། ཅི་ཡོངས་སུ་དག་གམ་ཞེས་དྲིས་ལ་དག་ན་ཞུ་
བར་བྱའོ། ། ཐམས་ཅད་འདུས་པ་ལ་ཡང་རུང་གནས་ཁང་སོ་སོ་ན་
འཁོད་པ་ལ་ཡང་རུང་ངོ་། ། ཐམས་ཅད་ཀྱིས་གལ་ཏེ་ཡོངས་སུ་
དག་ནའོ་ཞེས་བརྗོད་པར་བྱའོ། ། མཁན་པོར་གསོལ་བར་
བྱའོ། ། གཙུག་ཕུད་མ་གཏོགས་པ་སྐྲ་དང་ཁ་སྤུ་བྲེག་པར་བྱའོ། །
གཙུག་ཕུད་བྲེག་གོ་ཞེས་དྲིས་ནས་སྟེར་ན་དེའོ། ། ཁྲུས་བྱའོ། །
མཁན་པོས་གོས་ངུར་སྨྲིག་དག་སྦྱིན་པར་བྱའོ། ། རྐང་བ་གཉིས་ལ་
གཏུགས་ཏེ་བླང་བར་བྱའོ། ། མཁན་པོས་བསྐོན་པར་བྱའོ། །
མཚན་མ་ཚོར་བར་བརྟག་གོ།སྐྱབས་སུ་འགྲོ་བ་རྩོམ་པས་རབ་ཏུ་
འབྱུང་བ་ཉེ་བར་བསྒྲུབ་པར་བྱའོ། ། གསོལ་བའི་འོག་ཏུ་ཡང་རུང་
ངོ་། ། དགེ་ཚུལ་ཉིད་དུ་ཉེ་བར་སྒྲུབ་པར་བྱེད་པའི་དགེ་སློང་ལ་
གཏད་པར་བྱའོ། ། ཅི་ཡོངས་སུ་དག་གམ་ཞེས་དྲིས་ནས་དག་ན་ཉེ་
བར་བསྒྲུབ་པར་བྱའོ། ། དེ་ནི་སློབ་དཔོན་ཡིན་ནོ། ། གསང་སྟེ་
སྟོན་པ་དང་། ལས་བྱེད་པ་དང་། གནས་སྦྱིན་པ་དང་། ཀློག་པ་
ཡང་ངོ་། ། དོན་གྲུབ་ན་གྱུར་པ་ཉིད་དོ། ། མཁན་པོར་གསོལ་བ་

ཁས་བླངས་པ་ན་དེར་གྱུར་ཏོ། ། བརྗོད་པ་ཐ་མ་གང་ཡིན་པའི་ཆ་
གསུམ་པ་ལ་གྲུབ་པ་ཉིད་དོ། ། དཔེར་ན་གཞན་བརྗོད་པའི་དུས་ན་
དགེ་ཚུལ་ཉིད་བཞིན་ནོ། ། འདིར་ཐ་མ་ལ་མཁན་པོའི་དོན་ཏོ། །
གནས་སྦྱིན་པ་ནི་ཞག་གཅིག་གནས་ཉིད་ཀྱི་ཕྱིར་ཉེ་བར་གནས་པ་
མཐར་ཐུག་ནའོ། ། ཀློག་པ་ནི་ཚིགས་སུ་བཅད་པ་གཅིག་ལན་
གསུམ་བཟླས་ནའོ། ། ཀློག་པའི་བསམ་པ་མེད་པས་བརྗོད་པ་ནི་
ཀློག་པ་ཉིད་མ་ཡིན་ནོ། ། དེ་གཉིས་ལ་གཞན་དུ་ཉེ་བར་མི་བརྗོད་
དོ། ། གཞན་ལ་མི་བྱའོ། ། དོན་གྱི་སླད་དུ་མཚན་ནས་སྨོས་ཏེ་
ཞེས་བྱ་བ་དང་བཅས་པར་མ་སྨྲས་པར་མཁན་པོའི་མིང་མི་གཟུང་
ངོ་། ། དགེ་ཚུལ་ཉིད་དུ་ཉེ་བར་སྒྲུབ་པའི་ཆོ་གའོ། ། དགེ་འདུན་
ལས་བསྙེན་པར་རྫོགས་པར་བྱའོ། ། མཁན་པོ་ཉིད་དུ་ཕྱོགས་པར་
གྱུར་པས་ལས་བྱེད་པ་དང་གསང་སྟེ་སྟོན་པའི་དགེ་སློང་ལ་གསོལ་བ་
གདབ་པར་བྱའོ། ། མཁན་པོར་གསོལ་བར་བྱའོ། ། དེ་རང་གིས་
དེ་ལ་ཆོས་གོས་གསུམ་བྱིན་གྱིས་བརླབ་པར་བྱའོ། ། ལྷུང་བཟེད་
ཀྱང་མི་ཆུང་ངམ་མི་ཆེའམ་མི་སྐྱའམ་ཞེས་དགེ་འདུན་ལ་བསྟན་ནས་
སོ། ། ཐམས་ཅད་ཀྱིས་དེ་ལྟ་བུ་ཉིད་མ་ཡིན་ན་ལྷུང་བཟེད་བཟང་
ངོ་ཞེས་བརྗོད་པར་བྱའོ། ། བཀར་ནས་ལས་བྱེད་པས་གསང་སྟེ་
སྟོན་པ་ལ་གང་ཡིན་ཞེས་བྱ་བས་སྨྲར་བཅུག་སྟེ་སྤྲོ་བར་བྱས་ནས་དེ་
དགེ་འདུན་ལ་གསོལ་བར་བྱའོ། ། ཁྱོད་ཉོན་ཅིག་ཅེས་བྱ་བས་ལྐོག་

ཏུ་རྗེས་སུ་བསྟན་པར་བྱའོ། ། མ་བོས་ཀྱི་བར་དུ་མ་འོང་བར་སྡོད་
ཅིག་ཅེས་སྨྲས་ནས་རྗེས་སུ་བསྟན་ན་ཞེས་བྱ་བས་དགེ་འདུན་ལ་
ཡོངས་སུ་དག་པ་གོ་བར་བྱས་ཏེ་ཅི་མཆི་ཞིག་གམ་ཞེས་བྱ་བས་འོང་
བ་ཞུ་བར་བྱའོ། ། ཐམས་ཅད་ཀྱིས་གལ་ཏེ་ཡོངས་སུ་དག་ནའོ། །
ཞེས་བརྗོད་པར་བྱའོ། ། ལས་བྱེད་པས་བསྙེན་པར་རྫོགས་པ་
གསོལ་དུ་གཞུག་གོ།དགེ་འདུན་ལ་གསོལ་ནས་བར་ཆད་དྲི་བར་
བྱའོ། ། བསྙེན་པར་རྫོགས་པ་ཉེ་བར་བསྒྲུབ་པར་བྱའོ། ། དེ་མ་
ཐག་ཏུ་གྲིབ་ཚོད་རིག་པར་བྱའོ། ། དེ་ནི་ཐུར་མ་སོར་བཞི་བས་
བཟུང་ངོ་། ། དེ་ནི་སྐྱེས་བུ་ཉིད་ཅེས་ཐ་སྙད་དུ་བྱའོ། ། ཉིན་
མཚན་གྱི་ཆ་སྔ་དྲོ་ལ་སོགས་པ་དང་དུས་ཚོད་ཀྱང་ངོ་། ། དེ་དག་ནི་
ལྔའོ། ། དགུན་གྱི་དུས་དང་། དཔྱིད་ཀྱི་དུས་དང༌། དབྱར་གྱི་
དུས་དང་། དབྱར་ཐུང་ངུའི་དུས་དང་། དབྱར་རིང་བོའི་དུས་
སོ། ། དང་བོ་གཉིས་ནི་ཟླ་བ་བཞི་བཞིའོ། ། འོག་མ་ནི་ཟླ་བ་
གཅིག་གོ།དེའི་འོག་མ་ནི་ཉིན་ཞག་གཅིག་གོ།ཐ་མ་ནི་དེས་ཟླ་བ་
གསུམ་དུ་མ་ཆོག་པའོ། ། གནས་རྣམས་བརྗོད་པར་བྱའོ། ། ལྟུང་
བར་འགྱུར་བའི་ཆོས་རྣམས་དང་དགེ་སྦྱོང་བྱེད་པའི་ཆོས་རྣམས་
ཀྱང་ངོ༌། ། མཆོག་ཏུ་འདོད་པར་བྱ་བ་ཡང་དག་པ་ཉིད་ཀྱིས་
རྫོགས་པ་ཉིད་བརྗོད་ནས་ཚུལ་ཁྲིམས་ཀྱིས་མཉམ་པར་གྱུར་པ་ཉིད་
བསྒྲུབ་པ་ལ་ངེས་པར་སྦྱར་བར་བྱའོ། ། ཚུལ་དང་འབྲེལ་བའི་

གཟུགས་བརྙན་དང་། དུལ་བར་གནས་པ་ཉིད་དང་དགོས་པ་རྗེས་
སུ་བསྒྲུབ་པ་ལ་ཡང་ངོ་། ། མ་བརྗོད་པ་ཡང་དག་པར་བླངས་པ་
ཡོངས་སུ་ཤེས་པའི་བསྒྲུབ་པར་འགྱུར་བ་ཉིད་ཀྱང་བརྗོད་པར་
བྱའོ། ། གུས་པ་ལ་ཡང་ངེས་པར་སྦྱར་བར་བྱའོ། ། བསྒྲུབ་པར་བྱ་
བ་ཐབས་བརྗོད་པ་དང་བཅས་པ་ལ་ཡང་ངོ་། ། བསྙེན་པར་རྫོགས་
པའི་ཆོ་གའོ། །
གནས་པས་གནས་ལ་མ་ཞུས་པར་བྱ་བ་མི་བྱའོ། ། བཤང་
བ་དང་གཅི་བ་དང་སོ་ཤིང་དོར་བ་དང་། ཉེ་འཁོར་དང་བཅས་
པའི་གཙུག་ལག་ཁང་དུ་མཆོད་རྟེན་ལ་ཕྱག་བྱ་བ་ནི་མ་གཏོགས་
སོ། །གཙུག་ལག་ཁང་ནས་འདོམ་བཞི་བཅུ་རྩ་དགུའི་མཐའ་ཚུན་
ཆད་དུ་འགྲོ་བ་ཡང་ངོ་། ། ལྷུང་བཟེད་དང་ཆོས་གོས་ཀྱི་ལས་དང་
ནད་གཡོག་དང་། འགྱོད་པ་བསལ་བ་དང་སྡིག་པ་ཅན་གྱི་ལྟ་བའི་
རྣམ་པ་སྤང་བ་ལ། ཨེ་མའོ་བདག་གིས་བྱའོ་ཞེའམ་བྱེད་དུ་གཞུག་
གོ་ཞེས་བརྩོན་པ་ཤས་ཆེན་པོས་བསྒྲུབ་པར་བྱའོ། ། ནན་ཏུར་བྱེད་
པར་འདོད་པའི་དགེ་འདུན་ལ། ཨེ་མའོ་དགེ་འདུན་གྱིས་འདི་ལ་
ནན་ཏུར་གྱི་ལས་འདི་ལྟ་བུ་མི་བྱའོ་ཞེས་ཀྱང་ངོ་། །བྱས་ན་བཟོད་
པར་བྱའོ། ། སྤོ་བ་དང་གཞི་ནས་སྤོ་བར་བྱ་བ་དང་མགུ་བར་བྱ་བ་
དང་གཞི་ནས་མགུ་བར་བྱ་བ་དང་། དབྱུང་བར་འདོད་པ་ལ་སྦྱིན་
པར་བྱ་ཞིང་དབྱུང་བར་བྱའོ། ། དེས་ཀྱང་དེ་ལ་དེ་བྱ་སྟེ། ཞུ་བ་ནི་

མ་གཏོགས་སོ། ། བསྙེན་པར་རྫོགས་ནས་ལོ་བཅུ་མ་ལོན་པར་
མཁན་པོ་ཉིད་དང་གནས་ཉིད་དང་མི་གནས་པར་འདུག་པར་མི་
བྱའོ། ། འོག་ནས་འབྱུང་བ་དག་ལས་ལྷན་ཅིག་སྦྱར་བ་གང་དང་
ཡང་མི་ལྡན་པས་ནི་མ་ཡིན་ནོ། ། ནད་གཡོག་དང་འགྱོད་པ་བསལ་
བ་དང་སྡིག་པ་ཅན་གྱི་ལྟ་བའི་རྣམ་པ་སྤང་བ་དང་། གནས་མངོན་
པར་མི་དགའ་བ་འདོར་བ་དག་ལ་བྱེད་དམ་བྱེད་དུ་འཇུག་ནུས་
པའོ། ། སློབ་པ་ཉིད་ཡན་ཆད་ལྔ་བ་མ་ཡིན་པ་ལ་ཚུལ་ཁྲིམས་དང་
ལྡན་པ་ཉིད་དང་མང་དུ་ཐོས་པ་ཉིད་སྦྱར་རོ། ། སྡེ་སྣོད་མངོན་
པར་ཤེས་པ་ཉིད་དོ། ། དེ་དག་འཛིན་དུ་འཇུག་ནུས་པ་ཉིད་
དོ། ། ལྷག་པའི་ཚུལ་ཁྲིམས་དང་སེམས་དང་ཤེས་རབ་ལ་སློབ་པ་
ཉིད་དོ། ། སློབ་ཏུ་འཇུག་ཀྱང་ནུས་པ་ཉིད་དོ། ། ལྷག་པའི་སྤྱོད་
པ་དང་འདུལ་བ་དང་སོ་སོར་ཐར་བ་ལ་ཡང་དེ་བཞིན་ནོ། ། དད་
པ་དང་ཚུལ་ཁྲིམས་དང་ཐོས་པ་དང་གཏོང་བ་དང་ཤེས་རབ་ཕུན་
སུམ་ཚོགས་པ་ཉིད་དོ། ། ཚུལ་ཁྲིམས་དང་ཏིང་ངེ་འཛིན་དང་ཤེས་
རབ་དང་རྣམ་པར་གྲོལ་བ་དང་དེ་ཤེས་པ་དང་མཐོང་བ་རྣམས་ཀྱིས་
ཀྱང་ངོ་། ། བརྩོན་འགྲུས་བརྩམས་པ་ཉིད་དང་ཤེས་རབ་དང་ལྡན་
པ་ཉིད་དང་ཡང་སྦྱར་རོ། ། དྲན་པ་དང་ལྡན་པ་ཉིད་དང་ནང་དུ་
ཡང་དག་བཞག་པ་ཉིད་དང་མཉམ་པར་བཞག་པ་ཉིད་དོ། ། སློབ་
པ་ཉིད་དོ། ། མི་སློབ་པ་ཉིད་དོ། ། བྱུང་བ་དང་བཅས་པ་དང་

རྗེས་སུ་བཅས་པ་དང་བཀག་པ་དང་གནང་བ་མངོན་པར་ཤེས་པ་
ཉིད་དོ། ། བར་དུ་གཅོད་པ་དང་བར་དུ་གཅོད་པ་མ་ཡིན་པ་
མངོན་པར་ཤེས་པ་ཉིད་དང་སྨྲ་བ་བོ་ཉིད་དང་རྗེས་སུ་སྟོན་པ་ཉིད་
དང་གནས་དང་རེ་ཞིག་གི་གནས་འཆར་གཞུག་ནུས་པ་ཉིད་དང་
ཡང་སྦྱར་རོ། ། ལྟུང་བ་དང་ལྟུང་བ་མ་ཡིན་པ་དང་། ཡང་བ་དང་
ལྕི་བ་ཉིད་མངོན་པར་ཤེས་པ་ཉིད་དང་སོ་སོར་ཐར་བ་དང་། རྒྱས་
པ་ཐོན་པ་ཉིད་དོ། རྒན་པ་མེད་ན་གཞོན་པ་ལ་གནས་བཅའ་བར་
བྱའོ། ། འདུད་པ་འབའ་ཞིག་མ་གཏོགས་སོ། ། ལོ་ལྔ་ལོན་ཞིང་
ལྷན་ཅིག་སྦྱར་བ་ཐ་མ་དང་ལྡན་ན་གནས་མ་བཅས་པར་ལྗོངས་རྒྱུར་
འགྲོ་བར་བྱའོ། ། གཞན་དུ་ན་གསུམ་རིག་པ་ཡིན་ཡང་མི་བྱའོ། །
གནས་ཀྱི་སྐབས་སོ། །
རབ་ཏུ་འབྱུང་བའི་ཕྱིར་ཉེ་བར་འོངས་པ་ལ་མུ་སྟེགས་ཅན་
མ་ཡིན་ནམ་ཞེས་དྲི་བར་བྱ་ཞིང་བསྙེན་པར་རྫོགས་པར་བྱེད་པ་དག་
གིས་ཀྱང་ངོ་། ། ཤཱཀྱ་དང་མེ་པ་རལ་བ་ཅན་མ་གཏོགས་པ་སེམས་
མགུ་བར་མ་གྱུར་བའི་མུ་སྟེགས་ཅན་རབ་ཏུ་དབྱུང་བ་དང་བསྙེན་
པར་རྫོགས་པར་མི་བྱའོ། ། བཀོལ་པ། དེ་ནི་མུ་སྟེགས་ཅན་དང་
ཤཱཀྱ་ལ་སོགས་པའི་མཇུག་གི་མུ་སྟེགས་ཅན་བཀོལ་པའོ། ། དཀོན་
མཆོག་རྣམས་ཀྱི་བསྔགས་པ་དང་མུ་སྟེགས་ཅན་རྣམས་ཀྱི་བསྔགས་
པམ་ཡིན་པ་ཡང་དག་པར་བརྗོད་པ་ན་མི་གཡོ་བ་ཉིད་ནི་སེམས་

མགུ་བར་གྱུར་པ་ཉིད་དོ། ། དེའི་དོན་དུ་དེ་དང་མི་ལྡན་པ་དེ་དགེ་
བསྙེན་ཉིད་དུ་བྱས་པའི་མཐའ་ཅན་དེ་ལ་དགེ་འདུན་གྱི་ལས་ཀྱིས་
གནས་པ་བྱིན་ལ་ཟླ་བ་བཞིར་གནས་པར་བྱའོ། ། དེའི་ཟན་ནི་དགེ་
འདུན་ལས་སོ། ། གོས་ནི་མཁན་པོ་ལས་སོ། ། ལས་སུ་བསྐོ་བའི་
བྱེད་པ་བོ་ཉིད་དོ། ། རབ་ཏུ་འབྱུང་བའི་ཕྱིར་ཉེ་བར་འོངས་པ་ལ་
ལོ་བཅོ་ལྔ་ལོན་ནམ་ཞེས་དྲི་བར་བྱའོ། ། མ་ལོན་པ་བྱ་རོག་སྐྱོད་མི་
ནུས་པ་དང་། ནུས་པ་ལོ་བདུན་མ་ལོན་པ་རབ་ཏུ་དབྱུང་བར་མི་
བྱའོ། ། དགེ་ཚུལ་གཅིག་ལས་ལྷག་པ་ཉེ་བར་གཞག་པར་མི་
བྱའོ། ། གལ་ཏེ་སོ་སོར་རབ་ཏུ་འབྱུང་བར་མི་འདོད་ན་རབ་ཏུ་
བྱུང་ལ་རྒན་པ་བསྙེན་པར་རྫོགས་པར་བྱའོ། ། གལ་ཏེ་མ་ལོན་ན་
གཞན་ལ་རེ་ཞིག་གནས་པའི་དོན་དུ་གཏད་པར་བྱའོ། ། དེས་དེ་
དབྲོག་པར་མི་བྱའོ། ། བསྙེན་པར་རྫོགས་པར་བྱའོ། ། མི་སྟེར་བ་
ལས་མཐུས་བཀུག་སྟེའོ། ། བཀོལ་པ་བྲན་ནོ། ། ཡིན་ནམ་བཏང་
ལ་ཁྱོད་ལ་ལ་ལའི་བུ་ལོན་མང་ཡང་རུང་ཉུང་ཡང་རུང་ཅུང་ཟད་
ཆགས་པ་མེད་དམ་ཞེས་བྱའོ། ། རབ་ཏུ་འབྱུང་བར་འདོད་པ་ཕ་མ་
གསོན་ཅིང་དེ་གཉིས་ཀྱིས་མ་གནང་བ་ཡུལ་ཐག་མི་རིང་བ་ནི་ཞག་
བདུན་བསྲེལ་བར་བྱའོ། ། དེ་ཡུལ་ཐག་རིང་ན་ཡང་དགེ་འདུན་ལ་
མ་ཞུས་པར་རབ་ཏུ་དབྱུང་བར་མི་བྱའོ། ། རབ་ཏུ་འབྱུང་བར་
འདོད་པའི་ཟན་ནི་དགེ་འདུན་གྱིས་བྱིན་ན་རུང་ངོ༌། ། བཀོལ་པ་

ཕ་མས་གནང་ངམ་མཇུག་ཏུ་ཡུལ་ཐག་རིང་བ་ནི་མ་གཏོགས་སོ། །
ཉེ་བར་འོངས་པ་ལ་ནད་པ་མ་ཡིན་ནམ་ཞེས་དྲི་བར་བྱའོ། ། ཁྱོད་
ལ་ནད་གང་ཡང་རུང་བ་མེད་དམ་ཞེས་བྱ་བ་ཡང་རུང་ངོ། །
བསྙེན་པར་རྫོགས་པར་བྱེད་པ་དག་གིས་བྱེ་བྲག་ཏུའོ། ། ནད་པ་
རབ་ཏུ་དབྱུང་བ་དང་བསྙེན་པར་རྫོགས་པར་མི་བྱའོ། ། བཀོལ་པ།
ཆད་པ་ཡན་ཆད་དོ། ། འདི་ལ་སྐྱེ་བའི་ཆོས་ཉིད་མེད་པར་ཡང་
འདྲའོ། ། དེ་ལྟ་བུའི་རྟགས་ཅན་ནི་བསྙིལ་བར་བྱའོ། ། སྤྲུལ་
པའོ། ། མ་ནིང་ངོ༌། ། དེ་ནི་རྣམ་པ་ལྔའོ། ། སྐྱེས་ནས་དང་།
ཟླ་བ་ཕྱེད་པ་དང་། འཁྱུད་ནས་ལྡང་བ་དང་། ཕྲག་དོག་ཅན་
དང་ཉམས་པའོ། ། འདི་ལས་ཐ་མ་ནི་ཉེས་པ་བསྟེན་ན་བསྙིལ་པའོ།
། རྐུ་ཐབས་སུ་གནས་པའོ། ། བསྙེན་པར་རྫོགས་པའི་ཆོ་ག་མ་བྱས་
པ་ཉིད་དམ་མ་ཆགས་པ་ཉིད་དུ་ཤེས་ལ་ལན་གཉིས་སུ་དགེ་འདུན་
དང་ལྷན་ཅིག་ལས་ཉམས་སུ་མྱོང་བར་གྱུར་པ་ཉིད་ན་དེ་ཉིད་ཡིན་
ནོ། །མུ་སྟེགས་ཅན་ཞུགས་པའོ། ། རབ་ཏུ་བྱུང་བ་འདི་ཡང་དག་
པར་བླངས་པ་ལྟ་བ་དེ་དང་ལྡན་པ་ཆོས་གོས་འདི་བོར་ཏེ་རྒྱལ་
མཚན་དེས་དེར་སྐུ་རེང་ཤར་ན་དེ་ཉིད་ཡིན་ནོ། ། དེ་མ་བྱས་པ་
ཡང་རྐུ་ཐབས་དང་འདྲའོ། ། མ་བསད་པ་དང་ཕ་བསད་པ་དང་།
དགྲ་བཅོམ་པ་བསད་པ་དང་། དགེ་འདུན་གྱི་དབྱེན་བྱས་པ་དང་།
དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང་། དགེ་

སློང་མ་སུན་ཕྱུང་བ་དང་། ཕམ་པར་འགྱུར་བ་བཞི་ལས་ལྟུང་བ་
གང་ཡང་རུང་བ་ཞིག་བྱུང་བ་མ་ཡིན་ནམ་ཞེས་སོ། ། རྒྱུ་ལས་
བཟློག་པའི་ཆད་པ་ཁས་མི་ལེན་པ་དག་རབ་ཏུ་དབྱུང་བ་དང་བསྙེན་
པར་རྫོགས་པར་མི་བྱའོ། ། བསྙེན་པར་རྫོགས་ན་བཟོད་པ་གསོལ་
ཟིན་པ་ཡིན་ནོ། ། གལ་ཏེ་བསྙེན་པར་རྫོགས་ནས་ཁས་མི་ལེན་པ་
ནི་ཚོགས་པ་ཡོད་ན་ཡང་ཆད་པས་གཅད་དོ། ། གལ་ཏེ་མ་མཐོང་
ངོ་ཞེས་བརྫུན་ཟེར་ན་ལྟུང་བྱེད་དོ། །ལག་རྡུམ་ད་ག་དང་རྐང་རྡུམ་
དང་། ། ལག་སོར་ཟླུམ་པོར་འཇས་པ་དང་། ། མཆུ་མེད་ལུས་ལ་
རྨ་མཚན་ཅན། ། རྒན་ཆེས་པ་དང་གཞོན་ཆེས་དང་། ། འཐེང་བོ་
སྨད་འཆལ་ཞར་བ་དང་། ། ལག་སོར་རྡུམ་སྒུར་མིའུ་ཐུང་
དང་། ། ལྦ་བ་ལྐུག་པ་འོན་པ་དང་། ། རྟེན་འཕྱེ་དང་ནི་རྐང་བམ་
དང་། ། བུད་མེད་ཀྱིས་དུབ་ཁུར་གྱིས་དུབ། ། མི་གང་ལམ་གྱིས་
དུབ་རྣམས་དང་། ། ཡ་ཟ་མ་ལུག་གཏའ་གམ་དང་། ། དེ་ལྟ་བུ་ཡི་
མི་རྣམས་ནི། ། དྲང་སྲོང་ཆེན་པོས་དགག་པ་མཛད། ། མཛེས་པ་
རབ་ཏུ་དབྱུང་བ་དང་། ། ཡོངས་སུ་དག་པ་བསྙེན་རྫོགས་པར། །
རྫོགས་སངས་རྒྱས་ཀྱིས་རབ་མཁྱེན་ཏེ། ། བདེན་པའི་མཚན་གྱིས་
བཀའ་སྩལ་ཏོ། ། བསྡུ་བར་བྱ་བའི་སྐབས་རྫོགས་ཏེ། ། རབ་ཏུ་
འབྱུང་བའི་གཞི་རྫོགས་སོ། ། ། །།

ཡུལ་ཐག་མི་རིང་བའོ། ། བཀོལ་པ་ཆོམ་རྐུན་པར་གྲགས་པའོ། །
ལྷམ་མཁན་དང་གདོལ་པ་དང་གཡུང་བོ་དང་དེ་ལྟ་བུ་རབ་ཏུ་དབྱུང་
བར་མི་བྱའོ། ། ལག་རྡུམ་ལ་སོགས་པ་ནི་མཚོན་པ་ཡིན་ནོ། ། སྐྲ་
སེར་དང་ནི་སྐྲ་སེར་སྐྱ། ། དེ་བཞིན་སྐྲ་ནི་ལྗང་ཁུ་ཁ། ། མི་རྣམས་
ནི་དཀར་བ་དང་། ། གླང་ཆེན་སྐུ་འདྲ་སྐུ་མེད་དང་། ། མགོ་
འབར་འབུར་ཅན་གླང་བོ་ཆེ། ། ཧ་ཅང་སྦོམ་དང་ལུས་གླེབས་
འདྲ། ། བོང་བུ་ཕག་གི་མགོ་ལྟ་བུ། ། མགོ་གཉིས་པ་དང་མགོ་
ཆུང་དང་། ། གླང་ཆེན་རྣ་འདྲ་རྟ་རྣ་འདྲ། ། བ་ལང་རྣ་འདྲ་སྤྲེའུ་
རྣ་འདྲ། ། བོང་བུའི་རྣ་འདྲ་ཕག་རྣ་འདྲ། ། རྣ་གཅིག་པ་དང་རྣ་
མེད་དང་། ། མིག་དམར་ཧ་ཅིང་མིག་ཆེ་དང་། ། མིག་ཆུང་མིག་
ནི་ཧ་ཅང་སེར། ། ཤེལ་མིག་མིག་ཆུ་བུར་ལྟ་བུ། ། མིག་གཅིག་པ་
དང་མིག་མེད་དང་། ། གླང་ཆེན་སྣ་འདྲ་རྟ་སྣ་འདྲ། ། བ་ལང་སྣ་
འདྲ་སྤྲེའུ་སྣ་འདྲ། ། བོང་བུའི་སྣ་འདྲ་ཕག་སྣ་འདྲ། ། སྣ་སྦུབས་
གཅིག་དང་སྣ་མེད་དང་། ། གླང་ཆེན་ཀོས་འདྲ་རྟ་ཀོས་འདྲ། །
བ་ལང་ཀོས་འདྲ་སྤྲེའུ་ཀོས་འདྲ། ། བོང་བུ་ཀོས་འདྲ་ཕག་ཀོས་འདྲ།
། ཀོས་སྨྱུང་དང་ནི་ཀོས་མེད་དང་། ། གླང་ཆེན་སོ་འདྲ་རྟ་སོ་
འདྲ། ། བ་ལང་སོ་འདྲ་སྤྲེའུ་སོ་འདྲ། ། བོང་བུའི་སོ་འདྲ་ཕག་སོ་
འདྲ། ། སོ་གཅིག་པ་དང་སོ་མེད་དང་། ། མགུལ་རིངས་ཆེས་དང་
འཇིང་ནུབ་དང་། ། ཕྲག་མིག་དང་ནི་ཆེས་སྒུར་དང་། ། ཕོ་

མཚན་ཆད་དང་རླིག་རླུགས་དང་། ། རླིག་གཅིག་པ་དང་རླིག་མེད་
དང༌། ། ཧ་ཅང་རིང་དང་ཧ་ཅང་ཐུང་། ། སྐེམ་པོ་མ་འོས་ངལ་
སྐྱེན་དང་། ། ཤ་མདོག་ཁ་དོག་རྣམ་བཞི་དང་། ། དེ་བཞིན་གྱོལ་
པོ་ལུས་ཉམས་པའོ། ། རྣམ་པ་དེ་ལྟ་བུ་དག་གི་དགག་པ་དེ་ཡང་
རབ་ཏུ་གཟུང་བར་བྱའོ། ། རིགས་དང་ལུས་ལ་སྐྱོན་ཆགས་པ་
རབ་ཏུབྱུང་བ་ནི་ཉེ་བར་གཞག་པར་མི་བྱའོ། ། དུ་མ་མཁན་པོ་
གཅིག་པ་གསུམ་མན་ཆད་ཚིག་གཅིག་གིས་བསྙེན་པར་རྫོགས་པར་
བྱར་རུང་ངོ་། ། དུས་མཉམ་པ་རྣམས་ནི་གཅིག་ལ་གཅིག་ཕྱག་མི་
བྱའོ། ། སྔར་འོངས་པ་དང་བོ་ཡིན་ནོ། ། དགོན་པ་བས་སྐྲ་སོར་
གཉིས་ལས་ལྷག་པར་མི་གཞག་གོ།གྲོང་མཐའ་པས་ནི་དེའི་འོག་མ་
ཉིད་ལས་མི་གཞག་གོ།སྐྲ་བ་ལང་གི་སྤུ་འདྲ་བར་མི་བྲེག་གོ།རྨའི་ཐན་
ཀོར་ནི་མ་གཏོགས་སོ། ། གཙུགས་ཕུད་བྱེད་དུ་མི་གཞུག་གོ།
འདོམས་ཀྱི་སྤུ་འདྲེག་ཏུ་མི་གཞུག་གོ།རྨའི་ཆེད་དུ་གཞན་གྱིས་མི་འཚོ་
ན་མཁས་པ་གནས་བརྟན་གནས་བརྟན་དག་ལ་དྲིས་ཏེ་འདྲེག་ཏུ་
གཞུག་གོ།བྱིན་པའི་སྤུ་བྲེག་པ་ཡང་དེའི་ཕྱིར་མ་ཡིན་པར་བྱེད་དུ་མི་
གཞུག་གོ།ལུས་གཞན་གྱི་ཡང་མི་བྱའོ། ། སེན་མོ་སྤུ་གྲིའི་སོ་ལྟ་
བུའམ་སྟེའུའི་ཁ་ལྟ་བུར་བྲེག་པར་བྱའོ། ། དེ་དག་སྤྱིལ་བར་མི་བྱའོ།
།དྲི་མ་བསལ་བའི་ཕྱིར་བྲུད་པར་བྱའོ། ། ཆོས་གོས་གྱོན་བཞིན་དུ་
སྐྲ་དང་ཁ་སྤུ་བྲེག་པར་མི་བྱའོ། ། སྐྲ་བཟེད་བཅང་བར་བྱའོ། །

མེད་ན་རྡུལ་གཟན་གྱིས་སོ། ། བཏིང་བར་ཡང་མི་བྱའོ། ། གང་དུ་
དགེ་འདུན་ཕྱག་དར་འཕྱག་པར་ཡང་མི་བྱའོ། ། རྒན་པོ་དང་ནད་
པ་དང་རླུང་དང་ཉི་མ་དང་ཆར་པ་དག་ལ་ཁྱམས་ལ་སོགས་པར་
འབྲེག་ཏུ་གཞུག་པར་བྱའོ། ། ཕྱོགས་དེ་ཕྱི་དོར་བྱའོ། ། སྐྲ་ནི་ཕྱག་
དར་ཁྲོད་དུ་དོར་རོ། ། སེན་མོ་བཅད་པ་ཡང་དེ་བཞིན་ནོ། ། དེ་
འདོད་ཆགས་དང་བྲལ་བ་མ་ཡིན་ན་དགེ་སློང་མས་ཞལ་ཏ་མ་བྱས་
པར་སྐྱེས་པས་སྐྲ་མི་བྲེག་གོ།ཀུན་ཏུ་ཆགས་པར་གྱུར་ན་ཞལ་ཏ་བྱེད་
པ་མོས་རྗེས་སུ་བསྟན་པར་བྱའོ། ། དྲན་པ་ཉེ་བར་ཞོག་ཅིག་ཅི་
རྣག་གི་ལུས་འདི་ལ་སྙིང་བོ་ཡོད་དམ་ཞེས་སོ། ། འབྲེག་མཁན་ལ་
ནི་མ་དང་སྲིང་མོ་དང་བུ་མོའི་འདུ་ཤེས་ཉེ་བར་ཞོག་ཅིག་ཅེས་
སོ། ། དེ་བྱས་ནས་ཁྲུས་བྱའོ། ། ཡང་ན་ཡན་ལག་ལྔའི་ཁྲུས་ཀྱང་
བྱའོ། ། སྒྲེན་མོར་ཁྲུས་མི་བྱའོ། ། དགེ་སློང་མས་སྐྱེས་པའི་ཆུ་
ངོགས་སུ་མི་བྱའོ། ། བུད་མེད་ཀྱི་ཆུ་ངོགས་སུ་ཡང་ཕྱེ་མས་མི་
བྱའོ། ། མོན་སྲན་སྡེའུ་ལ་སོགས་པའི་ཕྱེ་མ་དྲིས་བསྒོས་པ་རུང་
ངོ་། ། དེ་ནི་བླང་བར་བྱའོ། ། ནད་པས་ནི་སྨན་གྱིས་བསྒོས་པ་
ཡང་ངོ་། ། དགེ་སློང་མས་བུད་མེད་ལ་ཕྱེ་མས་མི་གཏོར་རོ། །
ཤམ་ཐབས་ཀྱི་ཐ་མ་ཉིད་ཀྱི་མདུན་དང་རྒྱབ་ཀྱི་མཐའ་མ་མདུད་པར་
སྐས་ལ་མི་གཟེག་གོ།གཞན་གྱི་དུས་སུ་དེ་ལྟར་མི་བྱའོ། ། ཁ་མ་
བཀབ་པར་གདང་བར་མི་བྱའོ། ། ཁྲུས་རས་བཅང་བར་བྱའོ། །

ཉི་རིམ་ལ་ནི་སྲོག་ཆགས་དག་ཀུན་དུ་འཆགས་སོ། ། ཆོས་གོས་
གསུམ་པས་ཀྱང་ངོ་། ། མེད་ན་མདུན་དང་རྒྱབ་ནས་ལོ་མ་དག་
གིས་ཀླན་ལ་དབེན་པའི་ཕྱོགས་སུ་ཁྲུས་བྱའོ། ། སྲོག་ཆགས་ཆགས་
ན་བཤལ་བས་མེད་པར་འགྱུར་རོ། ། དེ་གཙུག་ལག་ཁང་དུ་ནི་སྟོར་
ཁུང་དུའོ། ། བརྩོག་ཆུ་ཡང་དབོ་བར་བྱའོ། ། ཁྲུས་ཁང་བྱའོ། །
དེར་སོ་ཕག་གི་གཅལ་དགྲམ་མོ། ། སྟོར་ཁུང་གདོད་དོ། ། ལྡན་
ལྗིན་བསལ་བར་བྱའོ། ། སྟོར་ཁུང་དུ་ཁྲུས་བྱེད་ན་མི་འབྱུང་
ངོ་། ། སོ་ཕག་གི་དུམ་བུས་དྲུད་པས་རྐང་བ་གཉིས་ལས་གཞན་
པའི་ལུས་ལ་དྲུད་པར་མི་བྱའོ། ། དེ་ནི་རྣོན་པོ་དང་བཞར་སྤྱད་
གཉིས་ཀྱི་དཔེ་ཡིན་ནོ། ། ཉ་ཕྱིས་ནི་མེས་སྤྱང་ངོ་། ། དགེ་སློང་
མས་ནི་གང་དུ་ཡང་ཁུ་ཚུར་དག་དང་གོས་དྲིལ་བ་དག་ཡན་ཆད་
གང་གིས་ཀྱང་དྲུད་པར་མི་བྱའོ། ། གཤེར་འགྱུར་གྱི་ཆུ་དང་མ་བྲལ་
བར་ཆོས་གོས་དག་བསྒོ་བར་མི་བྱའོ། ། ལུས་ཕྱིས་བཅང་བར་
བྱའོ། ། མེད་ན་ཡུད་ཙམ་ཞིག་ཙོག་པུར་འདུག་ལ་ཁྲུས་རས་ཀྱིས་ཕྱི་
བར་བྱའོ། ། བསྲོ་གང་བསྟེན་པར་བྱའོ། ། བསྲོ་གང་གི་ཁང་བ་བྱ་
བནི་གྲམས་ཆེ་བར་བཟང་ངོ་། ། དཀྱིལ་དུ་སྐར་ཁུང་ཕྱི་རུབ་ལ་
ནང་ཡངས་པ་རྒྱ་མཚོའི་རྣམ་པ་ལྟ་བུ་གདོད་དོ། ། དེར་སྐར་ཁུང་
དྲ་བ་ཅན་དང་སྒོ་གླེགས་དང་འཁོར་གཏན་དང་གནམ་གཟེར་དང་
འཕྲེད་གཏན་དང་བཅས་པ་གཞུག་གོ།དབྱུག་གུ་སྐམ་ཁ་ཡང་ཉེ་བར་

་ན
ས་ས་
གཞག་གོ།སྒོར་སྒོ་གླེགས་དང་སྒོ་གཏན་དང་ཡང་མིག་དང་ལག་
གཟུངས་ལེགས་པར་བྱའོ། ། ཆུ་དྲོན་གཞག་པའི་ཕྱིར་ནང་གི་
ཕྱོགས་སུ་བཞག་སྟེགས་བྱའོ། ། མེ་བུད་པའི་གནས་ཀྱི་སར་སོ་ཕག་
གི་གཅལཁྱའོ། །མི་འཆི་བར་བྱ་བའི་ཕྱིར་སྦ་བར་བྱའོ། ། དེའི་
ཆེད་དུ་ལྕགས་ཀྱི་ཐལ་ཕྱགས་བཅང་བར་བྱའོ། ། མེ་འབར་བ་ན་མི་
རྒྱུ་བར་བྱ་བའི་ཕྱིར་འཇུག་པ་བསྡད་པར་བྱའོ། ། བོག་པ་མི་འབྱུང་
བར་བྱ་བའི་ཕྱིར་ཕྱེ་དང་ཡུངས་མར་དུ་བསྲེས་པ་དག་མེར་བླུགས་
སོ། ། དྲི་མི་ཞིམ་པ་ཉིད་བསལ་བའི་ཕྱིར་བདུག་སྤོས་བླུགས་སོ། །
མཆི་མ་འཛག་ན་ནས་ཀྱི་བག་ཟན་གྱིས་གཅད་དོ། ། སྐྱུ་རུ་རའི་ཕྱེ་
མ་སྤྲུས་པའི་ཆང་བུས་ཀྱང་ངོ༌། ། དེར་རྩ་བམ་གྱི་སྟན་གདིང་
ངོ། ། ས་གཞིར་སྐྱེ་བ་ཉིད་ཀྱིས་སམ་སྤངས་པས་གཤེར་བའི་རྩ་
གཤེར་བ་དག་དགྲམ་མོ། ། གཡན་པ་འཕྲུག་པའི་ཆེད་དུ་ལྕགས་ཀྱི་
ཕྲུག་སྤྱད་བྱའོ། ། རྫས་ཀྱི་བླས་ལུང་མིག་ནས་ཐ་གུས་བཏགས་ཏེ་
དབེན་པར་གཞག་གོ།དེ་ལ་དྲི་མ་མེད་པ་ཉིད་དུ་བསྒྲུབ་པའི་ཕྱིར་
མེས་རུང་བར་བྱའོ། ། དེར་ཁྲུས་མི་བྱའོ། ། དེའི་ཆེད་དུ་ཁྲུས་ཁང་
བྱའོ། ། ཁྲུས་ཆུ་ལྡུགས་པའི་ཆོས་གོས་དག་མི་ཉམས་པར་བྱ་བའི་
ཕྱིར་སོ་ཕག་གི་སྒྲོན་པའི་ཁྲུས་དོང་བྱའོ། ། དེ་ལ་སྟོར་ཁུང་གདོད་
དོ། ། ཆུ་ཧ་ཅང་ཚ་ན་ཕྱི་མ་རྣམས་ལ་སྤྲན་པར་བྱའོ། ། དེར་གྲང་
མོས་བསྲེའོ། ། ཆག་ཆག་གི་ཆུ་ལ་སོགས་པར་ཡང་ངོ་། ། ཐལ་བ་

དང་བ་ལང་གི་ལྕི་བ་དང་སོ་ཤིང་གིས་བཀང་བའི་གྱོ་མོ་དག་བཞག་
པར་བྱའོ། ། གལ་དེ་ཉམས་དམས་པར་གྱུར་ན་ཁའུ་སུས་བྱའོ། །
དེར་ངོ་མི་ཤེས་པ་ཞིག་ཤན་སྲེ་བས་ཉེ་པར་གནས་པར་གྱུར་ན་དེར་
གཏོགས་པས་ངེས་པར་ཤེས་པར་བྱ་བའི་ཕྱིར་དྲི་བར་བྱ་ཞིང་། །
དེའི་ཆེད་དུ་མི་འཇུག་པར་བྱ་བའི་ཕྱིར་དགེ་སློང་སྒོ་བ་བསྐོའོ། །
དེར་མ་དད་པ་འཇུག་ཏུ་མི་གཞུག་གོ།དེར་བྱི་དོར་གྱི་ལས་ནི་ལྷན་
ཅིག་གནས་པ་དང་ཉེ་གནས་དག་གིས་བྱའོ། ། གཞན་ལས་ནི་
གཞོན་རབ་དག་གིས་ཞེས་སོ། ། སྦྱར་བ་དང་ཟངས་དང་འབྲུ་མར་
དང་སོ་ཤིང་དང་བ་ལང་གི་ལྕི་བ་དང་ས་དང་ཕྱེ་མ་དང་ཆུ་ལ་སོགས་
པ་ཉེ་བར་གཞག་པ་དང་། ཤིང་བརྟག་པ་དང་དྲིལ་ཕྱི་དང་སྣུམ་
གྱིས་བསྐུ་བ་དང་བཀྲུ་བ་དང་ཕྱག་པ་དང་ཕྱག་དར་དོར་བ་ལ་
སོགས་པའོ། ། དེ་དག་གི་ནི་གཅིག་གིས་གཅིག་ལའོ། ། ཁྲིའུ་དང་
ཉ་ཕྱིས་དག་ཀྱང་གཙང་སྤྲ་ཉིད་བྱས་ནས་གནས་ཇི་ལྟ་བར་བཞག་གོ།
སྣོད་སྤྱད་ཐམས་ཅད་ལ་ཆོ་ག་དེ་བཞིན་ནོ། ། ཡོ་བྱད་ཐམས་ཅད་
ལེགས་པར་སྦ་བ་དང་ཕྱི་དོར་བྱའོ། ། དེར་སྒྲ་བསྐྱུངས་ཏེ་འཇུག་
པར་བྱའོ། ། མཛེས་པར་རོ། ། ལེགས་པར་བསྡམས་པ་དང་།
སྤྱོད་ལམ་མཛེས་པ་དང་། ཤེས་བཞིན་དུའོ། ། མདུན་དུ་འདུག་
སྟེ་མེ་མི་འདེའོ། ། འདུ་འཛིའི་གཏམ་སྤང་ངོ༌། ། འཕགས་པའི་མི་
སྨྲ་བ་ཉིད་ལ་དམིགས་པས་སོ། ། འཇུག་ཏུ་རྒྱུན་ཆགས་གསུམ་པ་

གདོན་ཏོ། ། གོས་གཅིག་པའི་བྱི་དོར་གྱི་ལས་མི་བྱའོ། ། ལུས་ཀྱི་
དེ་མ་དད་པ་བྱེད་དུ་མི་གཞུག་གོ།འདི་དང་གོང་མ་ལ་ཡང་བརྟན་པ་
ནི་དད་པ་ཅན་དུ་འདོད་དོ། ། སེང་གེ་ལྟ་བུས་ཝ་ལྟ་བུ་ལ་བསྙེན་
བཀུར་མི་བྱའོ། ། སློབ་དཔོན་དང་མཁན་པོ་མཆོག་ཏུ་ཚུལ་ཁྲིམས་
འཆལ་པ་ལ་ཡང་བསྙེན་བཀུར་བྱའོ། ། ཕ་མ་དང་ནད་པ་དག་ནི་
ཁྱིམ་པ་ཡིན་ན་ཡང་ངོ་། ། ལེགས་པར་སྦྱར་བའི་ཁྲུས་ཀྱིས་
བཀྲུའོ། ། རླུང་འདྲེན་པའི་རྩ་བ་དང་སྡོང་བུ་དང་ལོ་མ་དང་མེ་
ཏོག་དང་འབྲས་བུ་བསྐོལ་བས་ཁྲུས་བྱ་བ་ནི་དེའི་མིང་ཡིན་ནོ། །
བསྐུ་མཉེ་བྱས་ནས་དེ་མི་རྩུབ་པ་ཉིད་ཀྱི་ཕྱིར་རོ། ། དེ་དང་དབྲལ་
བའི་ཕྱིར་ཁྲུས་ཆལ་གྱིས་སོ། ། སྔ་མའི་ཆེད་དུ་ཆུའི་བུམ་པ་ཕྱི་མར་
སྣུམ་ཐིག་པ་གཉིས་སམ་གསུམ་བླུགས་སོ། ། ལྕགས་ཀྱི་གཞོང་
རིངས་སུ་ཁྲུས་བྱའོ། ། དེ་ནི་ནད་པས་བཅང་བར་བྱའོ། ། དེའི་
སྟེང་དུ་ཁ་གབ་གཞུག་གོ།དེར་གཉའ་བར་སྔས་ནང་ཚངས་ཅན་
གཞུག་གོ་གར་བབ་བབ་ཏུ་རྐང་བ་མི་བཀྲུའོ། ། དེའི་གནས་ནི་ཝ་
ཁར་རོ། ། རྐང་ཁྲུས་ཀྱི་གཞི་བྱའོ། ། གཙུག་ལག་ཁང་གི་སྟེང་གི་
ཤར་ལྷོའི་མཚམས་སུའོ། ། རུ་སྦལ་གྱི་རྣམ་པ་འདྲ་བ་རྩུབ་པར་
རོ། ། ཆོལ་ཟངས་ས་ལས་བྱས་པ་བཞག་པར་བྱའོ། ། ཞབས་གླང་
བོ་ཆེའི་རྨིག་འཐིལ་འདྲ་ལ་སྙིང་བོ་ཅན་ནོ། ། དབུས་ན་ཡོད་པ་ཀ་
དམ་པའི་མེ་ཏོག་འདྲ་ལ་རྩུབ་པ་དང་ངོ་། ། བཀྲུས་ནས་ཁས་བུབ་

ཏུ་གཞག་གོ།དགེ་འདུན་གྱི་ནི་ཁང་ཐོག་ཏུའོ། ། གང་ཟག་གི་ནི་
གནས་ཁང་གི་སྒོ་གླེགས་ཀྱི་ཕག་ཏུའོ། ། གཙུག་ལག་ཁང་གི་ཕྱོགས་
གང་དུ་ལྷུང་བཟེད་ཀྱི་ཕྱི་དོར་ལ་སོགས་པ་བྱས་པ་དེར་ཆུས་བྱུག་གོ།
ཡང་ན་བསྐུའོ། ། མདུང་རྩེའི་རྣམ་པ་ལྟ་བུའམ། རྫ་རྔའི་རྣམ་པ་
ལྟ་བུར་རོ། ། བ་ལང་གི་ལྕི་བའམ་འཇིམ་པས་སོ། ། དཀོན་མཆོག་
གི་དོན་ཉིད་དུ་བསྐུ་བ་ལ་ནི་རྣམ་པ་ངེས་པ་མེད་དོ། ། ལྷུང་བཟེད་
མེད་པར་རབ་ཏུ་དབྱུང་བ་དང་བསྙེན་པར་རྫོགས་པར་མི་བྱའོ། །
ཆུང་ངུ་དང་ཆེན་པོ་དང་སྐྱ་བས་ཀྱང་མི་བྱའོ། ། ཁའི་ཆའི་མཐའ་
ཁོ་ན་ནས་མཐེ་བོའི་ལྟོ་གང་གི་ལྷག་མར་འབྲས་ཐུག་པོ་ཆེ་མ་གངྒཱའི་
བྲེའུ་ཆུང་གང་བཙོས་པ་སྲན་ཚོད་དང་བཅས་ཚོད་མ་དང་བཅས་པ་
ལྷག་པ་ནས་དོའི་བར་ཤོང་བ་དེ་ནི་རིགས་པ་ཡིན་ནོ། ། དགེ་སློང་
མས་དགེ་སློང་གི་ཆུང་ངུ་ལས་ལྷག་པ་མི་བཅང་ངོ་། ། དེས་དེའི་
གཞིར་ཞ་ཉེའི་དབྱར་འདབ་བཞག་པར་བྱའོ། །བྱང་ཆུབ་དང་བ་
ཏ་ལའི་ལོ་མའམ་ལག་མཐིལ་གྱི་ལྟ་བུར་རོ། ། ཚད་ལས་ཀྱང་
ངོ༌། ། བརྙན་པས་ཀྱང་དེ་ཉིད་དང་བཅས་པ་ཡིན་ནོ། ། ལྔ་བོ་
ཡང་དེ་བཞིན་ནོ། ། དབྱར་དག་ལྷུང་བཟེད་མེད་དུ་མི་རུང་
ངོ་། ། ལྗོངས་རྒྱུ་ཞིང་འགྲོ་བར་མི་བྱའོ། ། འཇིགས་པ་དང་བཅས་
པ་ཉིད་དུ་ལྷུང་བཟེད་ཆུང་ངུས་འགྲོ་བར་བྱའོ། ། མེད་ན་རབ་ཏུ་
དབྱུང་བར་བྱའོ། ། འགྲེང་བཞིན་དུ་ལྟུང་བཟེད་དབྱུང་བ་

དང་། ། གཞུག་པ་དང་བསྐམ་པར་མི་བྱའོ། ། རན་པར་སྤྱད་པར་
བྱའོ། ། གཞན་གྱིས་སྤངས་པ་དེར་མི་བླུགས་སོ། ། དེས་ཕྱག་དར་
མི་དོར་རོ། ། ངན་མ་ཡང་མི་དོར་རོ། ། ལག་པ་དང་ཁའི་ཆུ་མི་
བླུགས་སོ། ། དགེ་ཚུལ་བག་མེད་པའི་ཆོས་ཅན་བྱི་དོར་བྱེད་དུ་མི་
གཞུག་གོེ་མ་ཅན་དང་ལྕི་བས་མི་བྱའོ། ། ཧ་ཅང་གཤེར་བཞིན་
དུ་ཕྱིར་མི་གཞུག་གོཧ་ཅང་བསྐམ་པར་མི་བྱའོ། ། རྡོའི་སྟེང་དུ་མི་
གཞག་གོ།མི་གཙང་བའི་ཕྱོགས་སུ་མི་གཞག་གོ།གར་བབ་བབ་ཏུ་མ་
ཡིན་ནོ། ། དེར་མི་བཞག་གོ།དེའི་ཆེད་དུ་ངོས་ཁུང་བྱའོ། ། གཙུག་
ལག་ཁང་དང་ཁང་ཁྱིམ་དག་རྩིག་པའི་ཚེ་བྱའི་རྩིག་པ་བརྐོ་བས་ནི་
མ་ཡིན་ནོ། ། དགོན་པ་བ་རྣམས་ཀྱིས་སྐོན་བུ་ཁ་སྦྱར་བྱའོ། །
ལྕུག་མའམ་སྲད་བུ་ལས་བྱས་པའོ། ། ལྕི་བ་དང་སས་བྱུགས་
པའོ། ། ཁ་གབ་རྣམ་པ་དེ་ལྟ་བུ་དང་བཅས་པའོ། ། དེ་ནི་གཟར་
ཐག་གིས་ཤིང་ལ་སྤྱངས་ན་བཟང་ངོ་། ། ས་ལ་མི་བཞག་གོ།དེ་
གཞན་དུ་མི་བསྐུར་རོ། ། སྣོད་དུ་བཅུག་སྟེ་བསྐུར་བར་བྱའོ། །
ལག་པས་མི་བསྐུར་རོ། ། དེ་བསྐུར་བ་ནི་ལུང་ཐག་བཏགས་ཏེ་
མཆན་ཁུང་གིས་སོ། ། ལྷུང་བཟེད་དང་སྨན་དང་བར་བུར་དག་
སྣོད་ཐ་དད་པར་གཞུག་གོ།དེ་དག་བཅང་བར་བྱའོ། ། དེ་དག་ལ་
སྤྱད་བའི་ལུང་ཐག་མཉམ་པར་གདགས་པར་མི་བྱའོ། ། སྡུག་
བསྔལ་མི་འདོད་པས་ནི་ཞེང་ཆུང་ངུ་དག་ཀྱང་ངོ་། ། ཞུམ་པར་མི་

འགྱུར་བར་བྱ་བའི་ཕྱིར། ། དབུས་སུ་ཕྱིང་བུས་སྦྱར་བར་བྱའོ། །
དེ་གནས་པར་བྱ་བའི་ཕྱིར་མདོ་མདོར་བྱ་རོག་རྐང་བྱའོ། ། ལྷུང་
བཟེད་མིག་བཞིན་དུ་བསྐྱང་བར་བྱའོ། ། སྣམ་སྦྱར་པགས་པ་དང་
འདྲ་བར་རོ། ། ཆོས་གོས་ལྷག་མ་ཡང་ངོ༌། ། བཅོས་ལེགས་བྱ་བ་
ཡལ་བར་མི་དོར་རོ། ། ལྷུང་བཟེད་གླན་པ་ལ་ནན་ཏན་བྱའོ། །
དབེན་པའི་ཕྱོགས་སུའོ། ། དགེ་འདུན་གྱིས་མགར་སྤྱད་དག་
བསྲེལ་བར་བྱའོ། ། བུ་གུའི་ལྷན་པར་བུ་རམ་དང་རྒྱ་སྐྱེགས་ཀྱི་
ཚིགས་མ་དང་སྤྲ་ཚིལ་དང་རོ་ཉེ་དང་ཚོན་མོ་སྟེང་དག་མི་བཟང་
ངོ་། ། ལྷན་རིངས་དང་ཐམ་ཕྲན་དང་ལྷན་པ་དང་ཆུ་སྲིན་གྱི་སོ་ལྟ་
བུ་དག་བཟང་ངོ་། ། ཕྱེ་མས་ཀྱང་ངོ་། ། ལྕགས་ཀྱིའམ་
རྡོའིའོ། ། འབྲུ་མར་དང་བདར་བ་སྤྲ་ཚིལ་འདྲ་བ་ལ་ཐུག་པར་གྱུར་
པས་སོ། ། ལྕགས་སམ་ཀུ་རུ་པིན་དས་སོ། ། དྲོ་བ་ལ་གླན་ནོ། །
གྲོ་གས་གཡོགས་ཏེ་འཇིམ་པས་བསྐུས་ལ་ཅི་རན་ཙམ་དུ་བསྲོའོ། །
འབྲུ་མར་གྱིས་བདར་རོ། ། ས་ལས་བྱས་པའི་ནི་བུ་རམ་དང་འཇིམ་
པས་སོ། ། སྤྱོད་པ་ཉིད་ན་ཟླ་བ་དྲུག་གི་འོག་ཏུ་བསྲེག་པ་ཉིད་ཡིན་
ནོ། ། གལ་ཏེ་ས་ལས་བྱས་པ་ཉིད་ཡིན་ན་ཟླ་བ་ཕྱེད་ནའོ། ། གལ་
ཏེ་དབྱར་བྱུང་ན་དེའི་བྱ་བའི་བར་དུ་བསྐུ་བ་དང་རྩུབ་ཁྲུས་ཉིད་
ཀྱིས་ལེགས་པར་བཅོས་པ་ཉིད་བྱའོ། ། དེ་བསྲེག་པར་བྱའོ། །
དེའི་ཆེད་དུ་རྫ་བོ་བསྲེལ་བར་བྱའོ། ། དེ་ཉིད་དུ་གྲུབ་པའམ་དབྱིབ་

མོ་ཡང་རུང་ངོ་། ། ཐལ་བས་བཀང་སྟེ་རྫ་གཟོང་གིས་བརྐོས་ན་
བཟང་ངོ་། ། དེ་བཅང་བར་བྱའོ། ། དེས་དུ་བ་མི་འཆོར་བར་
དགབ་བོ། ། ཕུབ་མ་དང་འཇིམ་པ་སྦྱར་བས་ཕྱི་རོལ་བྱུགས་པས་སོ།
། འབྲུ་མར་གྱི་ཚིགས་མའམ་ལྕི་བས་ནང་བྱུགས་པས་སོ། ། སྐམས་
པར་གྱུར་པས་སོ། ། ས་གཞི་བྱི་དོར་བྱས་པར་ཕུབ་མ་གདིང་ཞིང་
དུ་བ་འཚེར་བར་བྱེད་པ་འབྲུ་མར་གྱི་ཚིགས་མ་ལ་སོགས་པའི་རྫས་
བཀྲམ་པའི་སྟེང་དུ་ཁས་བུབ་ཏུ་བཞག་པ་ལའོ། ། ལྕི་བ་དག་དང་
སོག་མས་བཅེར་ཏེ་མེ་སྦྱར་རོ། ། ཏེ་པོར་གྲངས་ནས་དབྱུང་
ངོ་། ། ཁ་དོག་རྫོགས་པ་ཕུན་སུམ་ཚོགས་པར་གྱུར་གྱི་བར་དུ་
བཟླས་པར་བྱའོ། ། བྱི་དོར་བྱས་ཤིང་བྱི་དོར་བྱས་ཤིང་གཞུག་པར་
བྱའོ། ། སྲོག་ཆགས་རྣམས་ལ་སྙིང་བརྩེ་བས་ཉེན་ཀོར་ཕྱག་དར་
དང་ཆག་ཆག་བྱའོ། ། ལོ་ཚིགས་མི་ཤེས་ན་མཚན་གྱི་ཉེན་ཀོར་དུ་
སྤུ་སྐྱེས་པ་བསྙེན་པར་རྫོགས་པར་ཁས་བླང་བར་བྱའོ། ། དེ་ནི་སྒྱུ་
ཐབས་ཀྱིས་བརྟག་པར་བྱའོ། ། ཟུང་ང་དང་གོས་ཀྱི་གདང་མཐོན་
པོ་ལ་འདུག་པའི་དངོས་པོ་དབབ་པ་ལ་སོགས་པས་སོ། ། བསྙེན་
པར་རྫོགས་པར་འདོད་པ་ཤིང་ལ་འཛེག་ཏུ་མི་གཞུག་གོ།མཚམས་ཀྱི་
ཕྱི་རོལ་ཏུ་མི་བཏང་ངོ་། ། དེ་བལྟར་སྣང་བའི་ཉེན་འཁོར་དུ་
བཀར་ཏེ་ཚོགས་ལ་མངོན་དུ་ཕྱོགས་པར་ཐལ་མོ་སྦྱར་ཏེ་གཞག་པར་
བྱའོ། ། ཁྱིམ་པ་ལ་གནས་རྣམས་བརྗོད་པར་མི་བྱའོ། ། བསྙེན་

པར་རྫོགས་མ་ཐག་པ་ལ་མི་བརྗོད་པར་མི་བྱའོ། ། གང་ན་གནས་
མེད་པ་དེར་གསོ་སྦྱོང་ལ་བསྡད་པ་དང་གནས་པར་ཁས་བླང་བར་མི་
བྱའོ། ། གནས་པར་ཁས་བླངས་པ་སྔ་མ་རྗེས་སུ་བསྲུང་བར་མི་བྱའོ།
། ཕྱི་མ་ལ་ཡང་ཟླ་བ་གཉིས་ལས་ལྷག་པའོ། ། གནས་དང་ལས་དང་
ཉེ་གནས་ཀྱི་སྟ་གོན་གྱིས་དེ་བཙལ་བར་བྱའོ། ། མེད་ན་གཞོན་ནུའི་
ནང་ནས་ཆེས་རྒན་པ་ལ་ཞུ་བར་བྱའོ། ། ཡོད་ན་ཡང་རེ་ཞིག་གི་
གནས་ཉིད་ཀྱིས་སོ། ། མ་ཞུས་པར་དེ་ལྟ་བུ་ལ་བདག་གིས་སམ་
དེས་ཀྱང་བསྙེན་བཀུར་གྱི་ལས་མི་བྱའོ། ། གནས་པར་འོས་པ་
ཡོངས་སུ་ཚོལ་པ་ལ་ཞུགས་པ་ནི་མེད་ན་མི་གནས་པར་འདུག་པ་ལ་
ཉེས་པ་མེད་དོ། ། ཞག་ལྔའི་མཐར་ཐུག་པའི་བར་དུའོ། ། རྙེད་པ་
ཡོད་ན་འོས་པ་ཉིད་དོ། ། གློ་བུར་དུ་འོངས་པས་ནི་ངལ་བསོས་
ནས་ཉི་མ་གཉིས་པའམ་གསུམ་པ་ལ་གནས་བཅའ་བར་བྱའོ། །ཉི་
མ་གཅིག་ནི་ཆེད་དུ་མི་བྱའོ། ། གནས་པ་ཉེ་བར་མི་གནས་ན་
གཞན་ལ་ཞུ་བར་བྱའོ། ། ལས་སུ་བསྐོས་པར་སོང་བ་ན་དེ་གཞན་
བྱུང་ན་མ་ཞུས་ཀྱང་ཉེས་པ་མེད་དོ། ། གང་ཡང་རུང་བ་ལ་མི་
བྱའོ། ། དྲི་བ་ལ་སོགས་པས་ཚུལ་ཁྲིམས་དང་ཤེས་པ་དང་འཁོར་ལ་
ཕན་འདོགས་པ་ཉིད་ངེས་པར་ཤེས་པར་བྱས་ནས་དེ་གཟུང་བར་
བྱའོ། ། སྡོམ་པ་བཞིན་ནོ། ། ལག་པ་གཉིས་ཀྱིས་རྐང་མཐིལ་
གཉིས་ལ་བཅངས་ནས་སོ། ། ཡོངས་སུ་བརྟགས་ནས་སྦྱིན་ནོ། །

བུ་དང་ཕའི་འདུ་ཤེས་དག་བསྐྱེད་པར་བྱའོ། ། མཁན་པོ་དེ་ཉིད་
གནས་པ་ཉིད་ཡིན་ནོ། ། དེའི་ཕྱིར་དེ་ལ་དེ་མི་བཅའོ། ། གཉིས་
ཀ་ལ་མི་ལྟོས་པ་ཉིད་བྱུང་བ་ནི་གནས་བཅས་པ་འཇིག་པའི་རྒྱུ་ཡིན་
ནོ། ། མཁན་པོ་མ་ཡིན་པ་དག་ཚོགས་ན་འདོད་པས་འཇུག་པར་
བུའོ། ། དེ་དང་ན་དེ་ཉིད་ཀྱིས་སོ། ། མཁན་པོ་མཐོང་མ་ཐག་ཏུ་
སྟན་ལས་ལྡང་བར་བྱའོ། ། གཙུག་ལག་ཁང་དེ་ན་འདུག་ན་གནས་
པས་ཉིན་པར་ལན་གསུམ་དུ་འགྲོ་བར་བྱའོ། ། གལ་ཏེ་དགོན་པ་ན་
འདུག་ལ་རྒྱང་གྲགས་ཙམ་ན་ཉིན་རེ་ལན་རེའོ། ། རྒྱང་གྲགས་ལྔ་
ཡོད་ན་ཞག་ལྔའམ་དྲུག་ཅིང་ངོ་། ། དཔག་ཚད་ཕྱེད་དང་གསུམ་
དག་ན་གསོ་སྦྱོང་གི་ཚེའོ། ། གནས་པ་ཆད་པས་གཅད་པར་འོས་པ་
ཆད་པས་མི་གཅད་པར་མི་བྱའོ། ། ཆད་པ་ནི་ལྔའོ། ། གཏམ་འདྲེ་
བར་མི་བྱ་བ་དང་། གདམས་ངག་མི་སྦྱིན་པ་དང་། བསྙེན་བཀུར་
དང་ཆོས་དང་ཟང་ཟིང་དག་གིས་ལོངས་སྤྱོད་དུ་མི་གཞུག་པ་དང༌།
དགེ་བའི་ཕྱོགས་བརྩམས་པ་རྒྱུན་གཅད་པ་དང་གནས་དགག་པར་
བྱ་པའོ། ། མ་དད་པ་དང་ལེ་ལོ་ཅན་དང་བཀའ་བློ་མི་བདེ་བ་དང་
མ་གུས་པ་དང་། སྡིག་པའི་གྲོགས་བྱེད་པ་ལ་དེ་དག་འོས་པ་ཉིད་
དོ། ། ཆད་པས་བཅད་པ་གཞན་གྱིས་ལེན་པར་བྱེད་པ་ལ་ཉེས་པ་
སྦོམ་པོར་འགྱུར་རོ། ། གུས་པར་མི་བྱེད་ན་དྲང་བོར་བྱ་བའི་ཕྱིར་
དགེ་སློང་ཤེས་ཉེན་ཅན་བསྐོའོ། ། རྒྱུ་བཏང་བ་བཟོད་པ་གསོལ་

བར་བྱེད་པ་ལ་བཟོད་པར་བྱའོ། ། མི་འོས་པ་ལ་ཆད་པས་གཅད་
པར་མི་བྱའོ། ། འོས་པ་ལ་མི་བཟོད་པར་མི་བྱའོ། ། མི་འོས་པ་ལ་
བཟོད་པར་མི་བྱའོ། ། མི་བྱེད་པ་ཉིད་ཡིན་ན་གནས་ཁང་ནས་
བསྐྲད་པར་བྱའོ། ། དགེ་ཚུལ་ལ་ནི་ཆུ་ཚགས་དང་རིལ་བ་སྤྱི་ལུགས་
དང་མཐང་གོས་དང་བཅས་པའི་བླ་གོས་ཀྱང་བྱིན་ཏེའོ། ། གལ་ཏེ་
བསྙེན་པར་རྫོགས་པར་འདོད་པ་ཞིག་ཡིན་ན་ཡོ་བྱད་ལྔའོ། །
བསྙེན་པར་རྫོགས་པ་ལ་ཡང་ངོ་། ། སེང་གེ་ལྟར་གྱ་ཙོམ་མི་
བྱའོ། ། གནོད་པར་འགྱུར་བའི་ཁྲིམས་སུ་བྱ་བ་མི་བཅའོ། ། ཁའི་
གནས་པ་ཉིད་ནི་མ་བཀྲུས་པ་ཉིད་ཡིན་ནོ། ། སོ་ཤིང་དབེན་པར་
དོར་རོ། ། བཤང་གཅི་བྱ་བ་ཡང་ངོ་། ། ལོངས་སྤྱད་དུ་རུང་བའི་
ཤིང་ངམ་རྩིག་པའི་དྲུང་དུ་མི་དོར་རོ། ། དེའི་ཚད་ནི་སོར་བཅུ་
གཉིས་མན་ཆད་སོར་བརྒྱད་ཡན་ཆད་དོ། ། བད་ཀན་མང་བའི་ནི་
མེད་ན་སོར་བཞི་ལས་ལྷག་པ་ཡན་ཆད་དོ། ། གནས་ཁང་དུ་ཆོལ་
ཟངས་ཀྱི་ནང་དུ་སོ་ཤིང་དོར་བ་ལ་མི་རིགས་པ་མེད་དོ། ། དེ་ལ་ཝ་
ཁ་ཡང་མི་དབེན་པར་མི་འགྱུར་རོ། ། དེར་ཁྲུ་གང་ཁོར་ཡུག་ཏུ་
རྣམ་པ་དེ་ལྟ་བུ་བྱར་རུང་བ་ཉིད་དོ། ། དེའི་རྗེས་ལ་ལྕེ་བཞར་བར་
བྱའོ། ། ལྕེ་བཞར་ཉེ་བར་གཞག་པར་བྱའོ། ། ཁབ་ཀྱི་རྫས་དག་
ལས་སོ། ། དོན་འདི་ལ་སོ་ཤིང་གི་ཚལ་བ་ཡང་རུང་ངོ་། ། དེ་མི་རྣོ་
བར་བྱ་བའི་ཕྱིར་གཅིག་གིས་གཅིག་དྲུད་པར་བྱའོ། ། མི་རྣོ་བས་སོ་

་。。
་
གདན་ས་དཔལ་
དང་ལྕེ་དང་རྣ་བ་བྲུད་བཞར་བྱའོ། ། དལ་གྱིས་མ་ཡིན་པར་མི་
བྱའོ། ། དེ་དག་གི་ཤ་ལ་མི་གནོད་པར་རོ། ། ས་དང་ལྕེ་གཉིས་ཀྱི་
བྲུད་བཞར་གྱི་ཕྱོགས་ཁའི་དྲི་མས་གོས་པ་མ་བཀྲུས་སམ་སས་མ་
བསྐུས་པར་མི་དོར་རོ། ། སྒྲ་མ་བྱས་པར་མི་དོར་རོ། ། དེ་ནི་དཔེ་
ཡིན་ནོ། ། བཤང་བ་དང་གཅི་བ་དང་མཆིལ་མ་དང་། ། སྣབས་
དང་སྐྱུགས་པ་དང་རླུགས་པ་དང་གཞན་དག་ཀྱང་ངོ༌། ། དེ་ལས་
བྱི་དོར་འབྱུང་བ་བཞིན་དུ་འདག་རྫས་དང་ལྕི་བ་ལས་ཀྱང་ངོ་། །
ལུས་ཀྱི་བྱ་བ་བསྒྲུབས་མ་ཐག་ཏུ་མཆོད་རྟེན་ལ་ཕྱག་བྱའོ། ། གནས་
པས་བསྒྲུབ་པའི་དབང་དུ་བྱས་ཏེ་དེ་ནས་དེ་མ་ཐག་ཏུ་སྔར་སོང་སྟེ་
ཕྱག་བྱའོ། ། བསྙུན་གསོལ་ལོ། ། འདག་རྫས་དང་སོ་ཤིང་དབུལ་
ལོ། ། ཚང་མང་བལྟས་ཏེ་བརྗོད་པར་བྱའོ། ། དགའ་བ་བསྟབས་
པ་ཉིད་དུ་ཡིད་ལ་བྱའོ། ། ལྷུང་བཟེད་བཀྲུ་བར་བྱའོ། ། གལ་ཏེ་
བསོད་སྙོམས་པ་ཞིག་ཡིན་ན་བསིལ་བྱེད་ཀྱང་ངོ་། ། གལ་ཏེ་དགོས་
པ་ཡོད་ན་ཆུ་ཚགས་ཀྱང་ངོ་། ། གལ་ཏེ་དེ་ཡང་ཡིན་ན་ཞུ་བར་
བྱའོ། ། གལ་ཏེ་བཟོད་ཅིང་འདོད་ན་དེ་ཉིད་དང་ལྷན་ཅིག་འཇུག་
པར་བྱའོ། ། ཉམ་ང་བ་ལ་སོགས་པར་མདུན་དུ་འགྲོ་བར་བྱའོ། །
བསོད་པ་དེ་ལ་བརྡར་བར་བྱའོ། ། གལ་ཏེ་མ་འགྲོགས་ན་འོངས་
ནས་བསྟན་པར་བྱའོ། ། ཆེས་མཆོག་ཏུ་གྱུར་བ་དབུལ་བར་
བྱའོ། ། དེས་ཐམས་ཅད་ལ་ཚོད་རིག་པར་བྱའོ། ། ཆུ་སྣོད་དགང་

བར་བྱའོ། ། དུས་བརྗོད་པར་བྱའོ། ། ཟན་ཟོས་ནས་ལྷུང་བཟེད་
ལ་སོགས་པ་བཀྲུ་བར་བྱའོ། ། དེ་དག་བཞག་པར་བྱའོ། ། མཆོད་
རྟེན་ལ་ཕྱག་འཚལ་བ་ན་འདག་རྫས་དང་ཆུ་ལ་སོགས་པ་དབུལ་
ལོ། ། རྐང་བ་བཀྲུ་བར་གཏོགས་པ་ལ་ནན་ཏན་བྱའོ། ། མལ་དང་
སྟན་བཤམ་པར་བྱའོ། ། ཤམ་ཐབས་ཀྱི་གཟན་དབུལ་བར་
བྱའོ། ། ཤམ་ཐབས་བླང་བར་བྱའོ། ། རྐང་བའི་ཆུ་དང་རྟེན་དང་
ཆོལ་ཟངས་དབུལ་བར་བྱའོ། ། མཆིལ་ལྷམ་གཉིས་ཕྱིའོ། ། སྒྲུབ་
བར་བྱེད་པ་ཉིད་དུ་མ་བསྐོས་པར་ཕྱགས་མ་ཐོགས་པ་མཐོང་ན་ལས་
ཆུང་བར་བྱའོ། ། གོས་འཚེམ་པ་ཉིད་དུ་མ་བསྐོས་པར་ཁབ་ཐོགས་
པ་ཡང་ངོ་། ། རུང་བར་བྱ་བ་དང་སྔོ་ཆུང་ངུ་རྔ་བ་དང་མེ་ཏོག་དང་
འབྲས་བུ་བཏོག་པ་དང་། ། སོ་ཤིང་ཉེ་བར་བསྒྲུབ་པ་ལ་སོགས་
པར་ཡང་དགེ་ཚུལ་བསྐོའོ། ། སྒོ་གླེགས་ལ་བརྡབ་པས་ནང་ན་
གནས་པ་ལ་གོ་བར་བྱའོ། ། དེ་ནི་དལ་བུས་དང་ཡུན་མི་རིང་བར་
བྱའོ། ། དེ་དྲག་ཏུ་མི་འཕུལ་ལོ། ། དལ་བུས་ཤེས་བཞིན་དུ་འཇུག་
པ་དང་འབྱུང་བ་དང་སྒོ་སྐྱེས་ལ་མི་དྲུད་པར་བྱའོ། ། དེ་ལ་བཀུར་
སྟི་བྱའོ། ། བཞར་བར་བྱའོ། ། དེ་དང་ཞེ་འགྲས་པ་ལ་མི་བཞར་
རོ། ། དེ་ལ་ཁྲེལ་ཡོད་པར་བྱའོ། ། དེའི་བྱ་བ་ལ་གྲིམས་པར་བྱ་བ་
དང་། ། གུས་པར་བྱས་ཏེ་བྱ་བ་དང་། མཛེས་པས་འཇུག་པར་
བྱའོ། ། ངོ་ཚ་དང་ལྡན་པ་དང་གུས་པ་དང་བཅས་པ་དང་རྗེས་

དང་བཅས་པ་དང་སེམས་དམའ་བ་དང་། ། ཤེས་བཞིན་གྱིས་རང་
གི་དོན་མི་ཉམས་པར་བྱའོ། ། དགེ་བ་གང་ཡིན་ཞེས་ཚོལ་བ་ཅན་
དུ་བྱའོ། ། ཉེས་བྱེད་ལ་འཇུག་ན་བཟློག་པར་བྱའོ། ། དགེ་བ་མི་
འཕེལ་ན་དེ་བྱེད་པ་གཞན་ལ་གཏད་པ་གསོལ་བར་བྱའོ། ། གནས་
ཀྱི་འོས་ངེས་པར་ཤེས་པར་བྱས་ནས་གཏད་པར་བྱའོ། ། སྡིག་པའི་
གྲོགས་པོ་ལས་བཟློག་པར་བྱའོ། ། དགེ་བ་ལ་སྦྱར་བར་བྱའོ། ། དེ་
ཉེ་བར་བསྒྲུབ་པར་བྱའོ། ། ལྟུང་བ་ལས་བསླང་བ་དང་རྗེས་སུ་
མཐུན་པའི་འཚོ་བའི་ཡོ་བྱད་བསྒྲུབ་པ་ལ་བརྩོན་པར་བྱའོ། ། ལྷན་
ཅིག་གནས་པ་དང་ཉེ་གནས་དང་མཁན་པོ་དང་སློབ་དཔོན་དང་
མཁན་པོ་གཅིག་པ་དང་སློབ་དཔོན་གཅིག་པ་དང་གཏམ་འདྲེས་པ་
དང་། ། ཕེབས་པར་སྨྲ་བ་དང་སྨོས་འདྲིན་དང་འགྲོགས་བཤེས་
ཀྱིས་ནད་གཡོག་བྱའོ། ། བྱེད་པ་དང་བོ་མེད་ན་འོག་མས་སོ། །
འདིར་ཀློག་པའི་སློབ་དཔོན་ཡང་བཟུང་བ་ཉིད་ཡིན་ནོ། ། ཅིག་
ཅར་མི་ནུས་ན་གནས་པ་གང་དང་འཇུག་པའིའོ། ། འདིར་དེའི་
རྟགས་བརྩམས་པ་ཡང་རབ་ཏུ་བྱུང་བ་དང་འདྲའོ། ། ཚངས་པ་
མཚུངས་པར་སྤྱོད་པ་ན་བ་ཡལ་བར་མི་དོར་རོ། ། དེ་ལ་ནད་
གཡོག་མེད་ན་མཐར་ཐུག་པ་མན་ཆད་ལས་བསྐོ་བར་བྱའོ། ། དགེ་
འདུན་ལས་བྱུང་བའི་སྨན་ནི་ནད་པ་འབའ་ཤིག་གིས་སྤྱད་དུ་རུང་
ངོ༌། ། མེད་པ་ཉིད་ཡིན་ན་དེ་ནད་གཡོག་གིས་ཚོལ་དུ་གཞུག་གོ།མ་

འབྱོར་ན་དགེ་འདུན་གྱིས་སྦྱིན་པར་བྱའོ། ། མེད་ན་སངས་རྒྱས་ཀྱི་
སྐུ་ལ་གསོལ་བ་མན་ཆད་ཀྱང་ངོ་། ། དེའི་ཕྱིར་དགེ་འདུན་གྱི་ལས་
བཏུང་བ་དང་གདུགས་གདགས་པ་ལ་སོགས་པའི་མཆོད་པ་
བྱའོ། ། མེད་ན་སངས་རྒྱས་ཀྱི་ལས་སོ། ། དེ་གཉིས་ཀྱི་བླངས་པ་
དེས་མ་ཤི་ལ་འབྱོར་བ་ཡོད་ན་བསབ་པ་ཉིད་དུ་བྱའོ། ། ནད་
གཡོག་གིས་དེ་ལ་བསྙེན་བཀུར་མི་བྱ་བར་མི་བྱའོ། ། དེའི་ཚིག་དོན་
དང་ལྡན་པ་དང་ཆོས་དང་ལྡན་པ་གཅིག་པར་མི་བྱའོ། ། ལྷག་པར་
ཆགས་པའི་དངོས་པོ་འགུགས་ན་དགག་པར་མི་བྱའོ། ། མི་
གདམས་པར་མི་བྱའོ། ། དེ་ནད་པས་བཟླ་བར་ཤིན་ཏུ་མི་བྱའོ། །
དེས་དེ་འཆིར་དོགས་ན་དགེ་འདུན་གྱི་མལ་སྟན་ལས་བསླང་སྟེ་གང་
ཟག་གི་ལ་བཞག་པར་བྱའོ། ། བསྐུ་མཉེ་དང་ཁྲུས་སྔར་བྱ་བ་ཉིད་
ཀྱི་སྒྱུ་ཐབས་ཀྱིས་སོ། ། དེའི་གནས་སྐབས་ཀྱི་ཡོངས་སུ་བརྟག་པ་ལ་
འབད་པ་དང་ལྡན་པར་བྱའོ། ། དེས་སྨེ་བར་བྱས་པ་ཤི་བའི་གོས་
དེ་དག་བཀྲུ་བ་ནི་དེས་བྱ་བ་ཉིད་ཡིན་ནོ། ། དགེ་འདུན་འདུས་པ་
ན་དེའི་གནས་བརྟན་མདུན་དུ་འགྲོ་བར་བྱའོ། ། འགྲོ་བའི་ཚེ་
ཐོགས་ན་བསྡད་པར་བྱའོ། ། དེ་དག་གིས་དེ་ཡང་ངོ་། ། མ་བྱུང་
བ་ལ་མི་རིང་བར་སོང་སྟེའོ། ། གྲོང་གི་ཉེན་ཀོར་དུ་ཡང་ངོ་། །
གལ་ཏེ་འཇུག་པ་ན་ཕྱི་བཞིན་འོང་ན་ཡང་ངོ༌། ། གལ་ཏེ་སྒྲོན་པ་
འོངས་ན་ཡང་དེ་ལ་གནས་བརྟན་འོངས་ཀྱི་བར་དུ་སྡོད་ཅིག་ཅེས་

་
བསྒོ་བར་བྱའོ། ། ཟས་ཀྱི་ཕྱིར་སོན་པ་ཉིད་ན་ལག་ཆུ་དྲངས་པའི་
ཚེ་གལ་ཏེ་དུས་ཡོད་ན་ཡང་ངོ་། ། མེད་ན་གྲལ་དེར་དེའི་སྟན་
བཞག་པར་བྱའོ། ། འདུག་པ་དང་ཕྱི་རོལ་ཏུ་ཡང་སོ་སོར་བརྟག་
པར་བྱའོ། ། ལེགས་པར་མ་བསྒོས་པ་ཉིད་དམ་ལེགས་པར་མ་
སྦྱངས་པ་ཉིད་ཡིན་ནོ། ། མཛེས་པར་བྱ་བའི་ཕྱིར་དེ་གཉིས་ལ་བརྡ་
བྱའོ། ། མ་གོ་ན་དྲུང་ན་མོ་བྱེད་དུ་གཞུག་གོ།མ་གྱུར་ན་རང་གིས་
སོ། ། གསར་བུ་དེ་དག་ལ་ཀུན་ཏུ་སྨྲ་བར་མི་བྱའོ། ། གཙུག་ལག་
ཁང་དང་དགོན་པ་དེར་དེ་དག་གི་ཚུལ་ཁྲིམས་ཀྱི་ཚུལ་ཁྲིམས་དེ་
འཛིན་དུ་གཞུག་པར་བྱ་ཞིང་ངེས་པར་སྦྱར་བར་ཡང་ངོ་། ། གློ་
བུར་དུ་འོངས་པས་ནི་སོ་སོར་བརྟགས་ནས་གནས་མལ་གྱི་ཕྱིར་
གཉུག་མར་གནས་པ་རྣམས་ལ་བརྗོད་པར་བྱའོ། ། འགྲོ་བར་ཆས་
པས་ནི་ཕྱོགས་དང་འགྲོན་པ་དང་གནས་དང་གནས་མལ་དང་
གྲོགས་ན་ན་མི་འདོར་བ་ཉིད་བརྟགས་ནས་འཕགས་པར་བྱའོ། །
རིང་བོར་མ་སོན་པར་ཐམས་ཅད་ཀྱི་ཐ་མར་ལ་ལའི་ཅུང་ཟད་མ་
ལུས་སམ་ཞེས་འཕྲལ་དུ་དྲན་པར་བྱའོ། ། གསར་བུ་རྣམས་མི་རྒོད་
པ་ཉིད་དང་མ་ཁེངས་པ་ཉིད་ལ་དགོད་པར་བྱའོ། ། ཁྱིམ་ཕྱིར་ཉེ་
བ་ན་ཐམས་ཅད་ཀྱིས་ཐམས་ཅད་ཀྱང་ངོ༌། ། ཀུན་ཤེས་པར་
བྱའོ། ། སྤྱོད་པ་དང་སྤྱོད་ལམ་བསྟན་པ་དང་། ལུང་མནོད་པ་ལ་
སོགས་པ་དང་ཟས་ཀྱི་རྙེད་པ་དང་ནད་པ་ལ་བསྒོ་བཤའ་བྱ་བ་ལ་

སོགས་པའི་བྱ་བ་བསྒྲུབ་པས་ཕན་གདགས་པར་བྱའོ། ། དབྱར་
གནས་པར་ཁས་བླངས་པས་གཙུག་ལག་ཁང་བྱི་དོར་མི་བྱེད་པ་ལ་
གྲོས་བཏབ་སྟེ་བྱི་དོར་བྱེད་དུ་གཞུག་ཅིང་བྱི་དོར་བྱེད་པ་ལ་ནི་སྤྲོ་
བརཁྱའོ། ། ཐམས་ཅད་ཀྱིས་འཁོར་དུ་གཏོགས་པ་གཏམ་འདོད་
པ་དག་ལ་རྗེས་སུ་མཐུན་པའི་ཆོས་ཉེ་བར་བསྒྲུབ་པས་ཕན་གདགས་
པར་བྱའོ། ། མི་སྨྲ་པ་ཉིད་ལ་དགའ་བ་དག་བཏང་སྙོམས་སུ་བཞག་
གོ་ཁྱིམ་པ་ཉེ་བར་འོངས་པའི་འཚལ་མ་སྦྱོར་དུ་གཞུག་གོ།མི་བྱེད་
དམ་མི་འདོད་ན་དེ་དག་ལ་ཆོས་དང་ལྡན་པའི་གཏམ་བྱས་ནས་
བདག་ཅག་ལ་འདི་ཡོད་དོ་ཞེས་བརྗོད་པར་བྱའོ། ། དེ་དང་ལྡན་པ་
ཐམས་ཅད་ཀྱིས་འཁོར་ལ་སོ་སོར་བརྟག་པར་བྱའོ། ། དོན་མེད་
པར་སྤྱོད་ན་ཚར་གཅད་དོ། ། དེ་ལ་འགྲོ་བ་ལ་སོགས་པ་དེ་ཇི་ལྟ་བ་
བཞིན་བྱའོ། ། གཏམ་སྣ་ཚོགས་དང་འགལ་བ་མེད་པར་བྱའོ། །
ཕྱི་བཞིན་འབྲང་བའི་དགེ་སྦྱོང་མདུན་དུ་འགྲོ་བར་མི་བྱའོ། །
འདུག་པར་མི་བྱའོ། ། སྨྲས་ན་སྨྲ་བར་བྱ་ཞིང་བསྒྲུབ་པར་བྱའོ། །
གཏམ་གྱི་བར་ཆད་མི་བྱའོ། ། ཆོས་མ་ཡིན་པ་སྨྲ་ན་བཟློག་པར་
བྱའོ། ། ཆོས་ཀྱི་རྗེས་སུ་ཡི་རང་བར་བྱའོ། ། ཆོས་དང་ལྡན་པའི་
རྙེད་པ་བྱུང་ན་བླང་བར་བྱའོ། ། ཁྱིམ་དུ་མི་རྒོད་པ་དང་མ་ཁེངས་
པ་དང་མི་གནས་པར་བྱའོ། ། མིག་སྨད་པ་དང་ཁྱིམ་པ་རྣམས་ལ་
ཆོས་དང་ལྡན་པའི་གཏམ་བྱའོ། ། སྦྱིན་པ་དང་དུལ་བ་དང་ཡང་

དག་པར་སྡོམ་པ་དང་། ། ཚངས་པར་སྤྱོད་པ་ལ་གནས་པ་
དང་། ། གསོ་སྦྱོང་དང་སྐྱབས་སུ་འགྲོ་བ་དང་། ། བསླབ་པའི་
གཞི་གཟུང་བ་དག་ལ་དེ་དག་ངེས་པར་སྦྱར་བར་བྱའོ། ། ལྟུང་བའི་
སྒོར་གྱུར་བའི་འཇུག་པ་ཐམས་ཅད་ལ་དྲན་པས་བསྒྲུབ་པར་
བྱའོ། ། རྗེས་སུ་འགྲོ་བ་བསླབས་པས་མི་བྱ་བར་མི་བྱའོ། ། འོངས་
པ་ལ་འོངས་པ་ལེགས་སོ་ཞེས་སྔར་སྙན་པ་བརྗོད་པར་བྱའོ། །
བཞིན་གྱི་མདངས་གསལ་བར་བྱའོ། ། འཛུམ་པ་སྔར་བྱའོ། ། ཁྲོ་
གཉེར་མེད་པར་བྱའོ། ། གལ་ཏེ་ཁྱིམ་པ་ཞིག་ན་དེ་ལ་ཆོས་དང་
ལྡན་པའི་གཏམ་བྱའོ། ། གྲོང་མཐའ་པས་ནི་དེར་མི་འོང་ན་ཀུན་
དགའ་བར་འགྱུར་བ་ཅི་ནུས་པས་བསླུག་པར་བྱའོ། ། ཆུ་དང་སྟན་
བསྟབས་པར་བྱའོ། ། ཕྱག་དར་དང་མལ་དང་སྟན་བཤམ་པ་
དང་། ། ཆུ་བཞག་པ་དང་བྲིམ་པ་དང་ཟན་དྲང་བ་ནི་གསར་བུས་
བྱའོ། །གཡོག་འཁོར་གྱི་བྱ་བ་མི་མཐུན་པ་གལ་ཏེ་རང་དང་གཞན་
ལ་གནོད་པར་མི་འགྱུར་བ་ནི་ཅི་བདེར་བཞག་གོ།གལ་ཏེ་དེ་ལྟར་ན་
ནུས་ཀྱང་དེ་དག་རྒྱུན་བཅད་ལ་ཆོས་དང་ལྡན་པ་བསྐྱེད་ནས་དེས་
གྲོས་གདབ་པར་བྱའོ། ། དེའི་གཞི་ལས་གཡོག་འཁོར་མི་དགའ་
ཞིང་འཕོ་བ་ལྟ་ན་ཕྱིར་བསྡུ་བར་བྱའོ། ། མི་ནུས་པ་ཉིད་ཡིན་ན་
གཞན་དུ་འགྲོ་བར་བྱའོ། ། དེའི་རྐྱེན་གྱིས་རྩོད་ཅིང་སྨྲ་བར་མི་བྱའོ།
།དགེ་འདུན་གྱི་ཀུན་དགའ་ར་བར་གནོད་པ་བྱེད་ན་ཅི་ནས་ཀྱང་དེ་

ཉིད་འཛིན་དུ་གཞུག་པའི་ཕྱིར་འཛིན་པ་གཏང་བ་དེ་ལྟར་བྱའོ། །
མི་འགྲོ་ན་བབ་ཆོལ་དུ་སུ་ལ་ཡང་མི་བརྗོད་པར་གཞོན་ནུ་དང་
མཛའ་བཤེས་དང་ཞང་བློན་དང་བཀྲབས་པ་དང་ཞ་འབྲིང་གཉུག་
མ་དག་ལ་སྐད་སྦྱར་ཏེ་གྲ་དག་པར་ཐུལ་འོག་ཏུ་གཞུག་པར་
བྱའོ། ། དགེ་སློང་གི་གནས་སུ་དགེ་སློང་མའོ། །རབ་ཏུ་འབྱུང་བ་
ཐམས་ཅད་ཀྱིའོ། ། བསྙེན་པར་རྫོགས་པ་ལ་ནི་དེ་གསོལ་བ་ལ་
སོགས་པའི་ལས་བྱེད་པ་ལས་གཞན་པའིའོ། ། འདིར་དགེ་འདུན་
གྱིས་བསྣན་པར་བྱའོ། ། བར་ཆད་དྲི་བ་དགེ་སློང་མས་བསྒྲིབས་པ་
ལ་བྱའོ། ། བུད་མེད་ལ་ནི་དགེ་སློབ་མ་ཞེས་བྱ་བའི་ཚིགས་གཞན་
ཡོད་དོ། ། གནས་པ་ཁོ་ན་ལའོ། ། དགེ་ཚུལ་མ་ཉིད་དང་དགེ་
སློང་མ་ཉིད་ཀྱི་བར་སྐབས་སུ་སྤྱད་པའི་དུས་ནི་ལོ་གཉིས་སོ། །
བསྙེན་པར་རྫོགས་པའི་དུས་ཀྱི་དང་བོར་དེས་མ་ལོན་པའི་དང་བོ་ལ་
སྐྱེའོ། ། ཁྱིམ་སོ་བཟུང་བ་བསྙེན་པར་རྫོགས་པར་བྱ་བའི་ལོ་རྣམས་
ཀྱི་དང་བོ་ནི་བཅུ་གཉིས་ཉིད་དོ། ། སྦྱིན་པ་ལས་སྐྱེའོ། ། དགེ་
སློང་མའི་དགེ་འདུན་གྱིས་སོ། ། སྦྱིན་པ་ནི་བསླབ་པའི་སྡོམ་པ་ཞེས་
བྱ་བས་སོ། ། དེའི་འོག་ཏུ་བསླབ་པ་བརྗོད་པར་བྱའོ། ། ཚངས་
པར་སྤྱོད་པ་ལ་ཉེ་བར་གནས་པའི་སྡོམ་པ་མ་ཐོབ་པར་བསྙེན་པར་
རྫོགས་པར་མི་འགྱུར་རོ། ། གསང་སྟེ་བསྟན་པའི་འོག་ཏུ་དགེ་
འདུན་གྱིས་དེ་སྦྱིན་པར་བྱའོ། བར་ཆད་དྲིས་ནས་སོ། ། གསོལ་

བ་བྱས་ནས་སོ། ། ཆོས་གོས་དག་ནི་ལྔ་ཉིད་དོ། ། གནས་རྣམས་
ལ་ཤིང་དྲུང་ཉིད་མ་གཏོགས་སོ། ། ལྟུང་བར་འགྱུར་བ་རྣམས་ལ་
བརྒྱད་ཉིད་དོ། ། ལྕི་བའི་ཆོས་རྣམས་བརྗོད་པར་བྱའོ། ། ལྟུང་
བར་འགྱུར་བ་དང་དགེ་སྦྱོང་བྱེད་པའི་བར་སྐབས་སུའོ། ། བཀོལ་
པ་དྲུག་པོ་དག་གོ།དེ་ལ་ནི་སྐྱེ་བའི་ཆོས་ཉིད་མེད་པར་ཡང་
འདྲའོ། ། མཚན་གཉིས་པའོ། ། གླེ་གདམས་པའོ། ། རྟག་ཏུ་ཟླ་
མཚན་ཟག་པའོ། ། ཟླ་མཚན་མི་ཟག་པའོ། །མཚན་མ་ཙམ་ཡོད་
པའོ། ། མཚན་མ་ཙམ་དུ་གྱུར་བའི་མཚན་ཡོད་པ་ནི་དེ་ཞེས་
བྱའོ། ། སྔོན་རབ་ཏུ་བྱུང་བའོ། ། རབ་ཏུ་བྱུང་བའི་གཞི་ཕྲན་
ཚེགས་ལ་སོགས་པའི་སྐབས་སོ། །
མི་མ་ཡིན་པའི་འགྲོ་བ་པ་དང་བྱང་གི་སྒྲ་མི་སྙན་པ་གཉིས་ནི་
སྡོམ་པའི་ཞིང་ཉིད་མ་ཡིན་ནོ། ། མཚན་ལན་གསུམ་གྱུར་པ་ཡང་མ་
ཡིན་ནོ། ། དང་བོ་གཉིས་ལ་ནི་མི་ཉམས་སོ། ། ལེན་པ་ཉིད་ན་
ཡང་སྐྱེའོ། ། དེ་དང་ལྡན་པའི་ལྟར་མཁན་པོ་མེད་པ་ཉིད་ལ་ཡང་
ངོ༌། ། དེ་བསྙེན་པར་མ་རྫོགས་པ་ཉིད་ཡིན་ན་ཡང་ངོ༌། ། དེ་དགེ་
སློང་ཉིད་མ་ཡིན་པར་ཤེས་ན་ནི་མི་སྐྱེའོ། ། དེ་ཕྱིར་སྤོང་བ་ལ་ཡང་
མི་སྐྱེའོ། ། དེ་གཉིས་ཀྱི་མིང་མ་བརྗོད་ན་ཡང་མི་སྐྱེའོ། ། དགེ་
འདུན་གྱི་ན་ཡང་དེའི་སྐྱེ་གནས་ཀྱི་མི་སྐྱེའོ། ། ཁྱིམ་པ་དང་མུ་
སྟེགས་ཅན་གྱི་རྒྱལ་མཚན་ཅན་ལ་ཡང་མི་སྐྱེའོ། ། སྒྲེན་མོ་དང་

འཁྲུགས་པ་དང་མཚན་དུག་མ་དག་ལ་ཡང་མི་སྐྱེའོ། ། རྒྱུ་ལས་
བཟློག་པ་ཁས་མི་ལེན་པ་གནས་ནས་ཕྱུང་བ་ལ་ཡང་མི་སྐྱེའོ། །
ཚིགས་སྔ་མ་མེད་པ་ཉིད་ལ་ནི་ཉེས་བྱས་ཙམ་དུ་ཟད་དོ། ། མཁན་
པོར་མ་གསོལ་བ་ལ་ཡང་ངོ་། ། བར་ཆད་མ་དྲིས་པར་ཡང་ངོ༌། །
དེ་མེད་པར་ཁས་ལེན་པ་ལ་སྦྱིན་ན་ཡང་ངོ་། སྐྱེས་པ་འདྲ་བའི་བུད་
མེད་ཉིད་དང་བུད་མེད་འདྲ་བའི་སྐྱེས་པ་ཉིད་མཚན་གྱི་རྣམ་པ་
གཞན་མ་ཡིན་པ་ལ་ཡང་ངོ༌། ། དེ་ནི་ལག་རྡུམ་ལ་སོགས་པས་
འཕངས་པ་ཉིད་ཡིན་ནོ། ། སྡིག་སྡིག་ལྟ་བུའི་མཚན་ཉིད་ཅན་དང་
གླིང་གཞན་ནས་སྐྱེས་པ་ཚུལ་ཁྱད་མི་འདྲ་བ་གཉིས་ཀྱང་ངོ་། །
སེན་མོ་གཅིག་པ་དང་། ལག་པ་འཛས་ཏེ་ལྟེབས་པ་དང་།
གཞོགས་ཕྱེད་འཇས་པ་དང་། མགོ་སྨྱུང་དང་སྐྲ་སྒྲ་སྒྲེ་ཅན་དང་།
སྒུར་པོ་དང་དགྱེ་པོ་དང་དགྱེ་སྐུར་གྱུར་པ་དང་། སོར་མོ་དྲུག་པ་
དང་། འབྱར་བ་དང་། མེད་པ་དང་། མིག་རྫི་མ་ནང་དུ་ཟུག་པ་
དང་། ནེའུ་ལེའི་ལྟ་བུ་དང་། འུག་པའི་ལྟ་བུ་དང་། ཕྱིན་ཅི་ལོག་
དང་། བར་འཛིངས་པ་དང་། རླ་བ་དང་། བསླེའོ་དང་། ཟླུམ་
པོ་དང་། མིག་པོ་ཆེ་དང་། འཛེར་ཅན་དང་། ཤུ་ཅན་དང་།
འབྲུམ་ཅན་དང་། རྣ་བ་སེར་བ་དང་། དཀར་བ་དང་། དམར་
བ་དང་། སྦུབས་ཅན་དང༌། ཁྱི་རྡོ་གཡའ་བ་དང་། འཕུངས་བ་
དང་། ཆེ་བ་དང༌། རླིག་པའི་ནང་དུ་མཚན་ནུབ་པ་དང་། །

བཅས
་"གླེན་པ་དང་། ལྕེ་མེད་པ་དང་། རྐང་ལག་གཅིག་པ་དང་། མེད་
པ་དང་། སྐྲ་སྔོན་དང་། མགོ་གླང་བོ་ཆེའི་ལྟ་བུ་དང་། རྟའི་ལྟ་བུ་
དང༌། ཁྱིའི་ལྟ་བུ་དང་། བ་ལང་གི་ལྟ་བུ་དང་། ལུག་གི་ལྟ་བུ་
དང་། རི་དྭགས་ཀྱི་ལྟ་བུ་དང་། ཉའི་ལྟ་བུ་དང་། སྦྲུལ་གྱི་ལྟ་བུ་
དང་། རིང་བ་དང་། མང་བ་དང་། མགུལ་ཏེ་ལ་ལྟ་བུ་དང་།
སྐྲངས་པ་དང་། སྤྱོད་ལམ་གྱིས་དུབ་པ་དེ་དག་ལས་མི་ན་བ་རྣམས་
སོ། ། གཞན་དག་ནི་ན་བས་སོ། ། རྐུན་པོས་ནི་ཕུང་ཀྲོལ་
བའོ། ། རྒྱལ་བོ་ཕ་མའི་བསམ་པ་ཅན་ཉིད་ཀྱིས་གནང་བ་ནི་ཕ་མ་
དང་འདྲའོ། །ཡོངས་སུ་འཛིན་པར་བྱེད་པ་གཉིས་ཀྱང་གནང་བ་
དང་བསྲེལ་བ་དང་ཞུ་བ་དག་ལ་ཕ་མ་ཉིད་དང་འདྲའོ། ། མི་མ་
ཡིན་པའི་འགྲོ་བ་པ་གཉིས་ནི་མ་ཡིན་ནོ། ། དེ་གཉིས་ལས་མཚམས་
མེད་པར་མི་འགྱུར་རོ། ། དེ་ནི་སྐྱེད་པར་བྱེད་པ་གཉིས་ལས་ཏེ་
མཚན་གྱུར་བ་གཉིས་ལས་ཀྱང་ངོ་། ། མ་བསད་པ་ལ་སོགས་པ་དེ་
བྱས་པ་ཉིད་གཙོ་བོའོ། ། ཕམ་པར་འགྱུར་བ་མ་བྱུང་བ་ཉིད་ལ་མི་
ཚངས་པར་སྤྱད་པས་ཉམས་སུ་མྱོང་བ་དག་སུན་ཕྱུང་བ་ཉིད་ཡིན་
ནོ། །བུད་མེད་བསླབ་པ་ཕུལ་ནས་སྐྱེས་པ་ཉིད་དུ་གྱུར་པ་ནི་རབ་
ཏུ་བྱུང་བ་དང་བསྙེན་པར་རྫོགས་པར་རུང་བ་ཉིད་དོ། ། ཕམ་པར་
འགྱུར་བ་ཐུན་མོང་མ་ཡིན་པ་ལྷག་པར་སྤྱད་པ་ཅན་ཡང་ངོ་། །
བུད་མེད་བསྙེན་པར་རྫོགས་པར་བྱ་བ་ལ་གཉུག་མར་གནས་པ་

རྣམས་ཡན་ལག་ཉིད་དོ། ། སྐྱེ་བའི་ཚེ་ཉིད་ན་ཕུལ་ལམ་ཉམས་ན་
མི་སྐྱེའོ། ། རབ་ཏུ་འབྱུང་བའི་གཞི་ཞུ་བ་ཕལ་ཆེ་བའི་སྐབས་
སོ། ། རང་བཞིན་ཉམས་པས་བྱས་པ་ཉིད་ནི་ཕུལ་བ་ཉིད་མ་ཡིན་
ནོ། །དེ་ལ་མ་ཡིན་ནོ། ། ལྷུག་པ་ལ་མ་ཡིན་ནོ། ། མི་མ་ཡིན་པའི་
འགྲོ་བ་བ་ལ་མ་ཡིན་ནོ། ། མ་གོ་བ་ཉིད་ལ་མ་ཡིན་ནོ། ། དབེན་
པར་མ་ཡིན་ནོ། ། དབེན་པར་འདུ་ཤེས་པས་མ་ཡིན་ནོ། །བསླབ་
པའམ། སངས་རྒྱས་སམ། ཆོས་སམ། དགེ་འདུན་ནམ། མདོ་
སྡེའམ། འདུལ་བའམ། མ་མོའམ། སློབ་དཔོན་ནམ་མཁན་པོ་
འབུལ་ལོ། ། བདག་ཁྱིམ་པའམ། དགེ་ཚུལ་ལམ། ཟ་མའམ།
མ་ནིང་ངམ། དགེ་སློང་མ་སུན་ཕྱུང་བའམ། རྐུ་ཐབས་སུ་གནས་
པའམ། ཐ་དད་དུ་གནས་པའམ། གནས་པར་མི་བྱ་བའམ། མུ་
སྟེགས་ཅན་ནམ། མུ་སྟེགས་ཅན་ཞུགས་པའམ། མ་བསད་པའམ།
ཕ་བསད་པའམ། དགྲ་བཅོམ་པ་བསད་པའམ། དགེ་འདུན་གྱི་
དབྱེན་བྱས་པའམ། དེ་བཞིན་གཤེགས་པ་ལ་ངན་སེམས་ཀྱི་ཁྲག་
ཕྱུང་བར་བཟུང་དུ་གསོལ། བདག་ཚངས་པ་མཚུངས་པར་སྤྱོད་པ་
ཁྱེད་ཅག་དང་ལྷན་ཅིག་གནས་པའམ་ལོངས་སྤྱོད་པས་ཆོག་གོ་ཞེས་
བྱ་བ་ལྟ་བུ་ནི་དབུལ་བའི་ཚིག་དག་ཡིན་ནོ། ། འབུལ་བའི་ཆོ་
གའོ།། །།

འདུལ་བའི་མདོ།བམ་པོ་གཉིས་པ། བཅུག་རེག་ཉམས་སུ་
མྱོང་བར་བྱས་ནའོ། ། ཟག་བྱེད་དོ། ། དེར་རོ། ། མ་ཉམས་པར་
རོ། ། ཁའམ་བཤང་བའི་ལམ་དུའོ། ། ཉམས་པ་དག་ལ་ནི་སྦོམ་
པོའོ། ། མི་རུང་བ་ཉིད་ལ་ནི་ན་སྨད་དོ། ། མི་མ་ཡིན་པའི་འགྲོ་བ་
བ་ཉིད་དང་། ། སྐྱེས་པ་ཉིད་དང་། མ་ནིང་ཉིད་དང་། རོ་ཉིད་
དང་། སྟེན་པར་བྱེད་པ་དང་། བསྟེན་པར་བྱ་བ་གཡོགས་མ་ཅན་
ཉིད་དག་ལ་ནི་ན་སྨད་པ་མེད་དོ། ། མ་ཚོར་བ་དང་རང་བཞིན་
ཉམས་པའི་གནས་སྐབས་དང་མི་འདོད་བཞིན་དུ་བཅུག་པ་ཉིད་
ནའོ། ། རང་གི་སྟེན་པར་བྱ་བར་རོ། ། སྔར་ཕྱི་རོལ་ཏུ་དྲུད་པ་
ཉིད་ལའོ། །ནང་དུ་མི་དབོ་བར་ཕྱི་རོལ་ཉིད་དུའོ། ། མ་བསྲུངས་
པར་ཉིན་མོ་བློས་ཕབ་སྟེ་གཉིད་ལོག་པར་མི་བྱའོ། ། བསྲུངས་པ་ནི་
གསུམ་སྟེ། ། སྒོ་བཅད་ཅིང་ཀུན་ནས་བསྐོར་བ་ན་གནས་པ་ཉིད་
དང་། དགེ་སློང་གིས་ཀུན་ནས་བསྲུངས་པ་ཉིད་དང་། ཤམ་
ཐབས་ཀྱི་མཐའ་བཅིངས་པ་ཉིད་དོ། ། མི་ཚངས་པར་སྤྱོད་པའི་
ཕམ་པར་འགྱུར་བ་རྣམ་པར་འབྱེད་པའོ། ། གང་དུ་བུད་མེད་ཀྱིས་
བརྗོད་པ་དེར་འགྲོ་བར་མི་བྱའོ། ། གང་དུ་མི་མ་ཡིན་པས་གནོད་
པའི་ཕྱིར་བརྩལ་བ་དེར་གནས་པར་མི་བྱའོ། ། འདོད་ཆགས་ཤས་
ཆེ་བས་འཛག་སྣོད་བཅང་བར་བྱའོ། ། རའམ་རི་དྭགས་སམ་བྱི་
བའི་པགས་པ་ལས་སོ། ། དྲི་མི་ང་བར་བྱ་བའི་ཕྱིར་བསྐ་བས་བཀྲུ་

བ་དང་བསྐམ་པར་བྱའོ། ། དེའི་དུས་ཀྱི་ཆེད་དུ་གཞན་བྱའོ། །ཧ་
ཅང་མང་བས་ལྔར་བར་གྱུར་ན་ཕྲུ་བླུགས་སོ། ། བྱེ་མའམ་སའི་
འོ། ། ཟན་ཟ་བ་དང་མཆོད་རྟེན་ལ་ཕྱག་འཚལ་བའི་ཚེ་ཐོག་ལ་
བཀྲུས་ཏེའོ། ། མི་ཚངས་པར་སྤྱོད་པའི་ཕམ་པར་འགྱུར་བ་ཕྲན་
ཚེགས་ཀྱི་སྐབས་སོ།། །།
1ཁའི་དང་བོ་ནི་སོ་ཕན་ཆད་དོ། ། བཤང་བའི་ལམ་གྱི་ནི་བུ་
གུའི་སྦུབས་ཀྱི་མཐའ་ཡན་ཆད་དོ། ། ཟག་བྱེད་ཀྱི་ནི་པགས་རིམ་
ཡན་ཆད་དོ། ། དེའི་ནོར་བུ་བཅུག་པ་ཉིད་ནི་དེའི་མཐའོ། །
ཕྱོགས་ཀྱི་དང་བོ་ཅུང་ཟད་ཟིན་པ་ཉིད་དང་། ཟིན་པ་ཉིད་དང་།
སྐྲངས་པ་ཉིད་དང་། རུལ་པ་ཉིད་དང་། མྱགས་པ་ཉིད་དང་།
སྲོག་ཆགས་དག་གིས་ཟོས་པ་ཉིད་ལྟ་བུ་ནི་ཉམས་པ་ཉིད་དོ། །
བགྲོད་པར་བྱ་བ་ཕྱེད་བཅད་པ་ཉིད་ལ་ཡང་ན་སྨད་པ་མེད་དོ། །
བསྟེན་པར་བྱ་བའི་དབུས་བྱེ་བའི་མཚམས་འབྱོར་བ་མི་མངོན་པ་ལ་
ཡང་ངོ༌། ། མངོན་པ་ལ་ནི་ཚིགས་འོག་མར་རོ། ། སྦོམ་པོའི་
དབང་དུ་བྱས་པ་ནི་ཕག་ལ་སོགས་པ་བཙོས་པ་སྤུ་མེད་པ་དག་
ལའོ། ། མགོ་བཅད་པའི་ཁར་རོ། ། བསྟེན་པར་བྱ་བ་དང་སྟེན་
པར་བྱེད་པ་ལུས་ལས་ཐ་དད་པར་བྱས་པ་གཉིས་ཀྱིའོ། ། གཞན་པ་
གཉིས་ཀྱང་གཞན་གྱི་གཉིས་དང་གཞན་དུ་སྦྱོར་བར་བྱེད་ནའོ། །
གཞན་པའི་བུ་ག་ལུས་ལས་བཅད་པ་ལ་ཡང་ངོ་། ། བསྟེན་པར་བྱ་

མ་
བ་མ་ནིང་མོ་སྦུབས་མེད་པ་ལ་ཡང་ངོ༌། ། མཆུ་གཉིས་ལའོ། །ཕྱི་
རོལ་གྱི་མཚམས་ལ་ཐུག་པར་རོ། ། སྣོད་དུའོ། ། བལྟབ་པ་དང་མི་
རེག་པར་འཇུད་པ་གཉིས་སོ། ། མཐའ་ཉིད་བརྗོད་པའི་གཡོགས་
པ་དེ་ནི་བསྒྲིབས་པ་སྟེ། ། དེས་གཡོགས་པ་ལ་ཐམས་ཅད་ཀྱི་ཐམས་
ཅད་དུ་རེག་པར་མི་འགྱུར་བ་མ་ཡིན་ནོ། ། གཞན་གྱིས་གཡོགས་པ་
ཉིད་ནི་མི་རེག་པར་འཇུད་པས་རྣམ་པར་བཤད་པ་ཡིན་ནོ། ། ཕམ་
པར་འགྱུར་བ་དང་བོ་ཞུ་བའི་སྐབས་སོ།། །།
་
T་
ང་
5མa
ག
་
ས་ག་
"
་༌་
རྒྱུ
དགེ་སློང་གི་དངོས་པོར་མི་ཤེས་ན་རང་བཞིན་ལས་ཉམས་པ་
ཡིན་ནོ། ། ཉམས་པ་ནི་གཉིས་ཏེ་ནང་དང་ཕྱི་རོལ་ལོ། ། བསྟེན་
པའི་ཕྱིར་གཞན་ལ་ཁས་བླངས་པ་ན་བསླབ་པ་འཁྲུགས་པ་ཉིད་
དོ། །དེ་ལ་དེ་ཡང་སྦྱིན་པར་བྱ་བ་ཉིད་དོ། ། དེ་ནི་དགེ་སློང་གི་
སྦོམ་པོའོ། ། མ་ཆུད་ན་ཡང་ངོ་། ། ཆུད་པར་བྱ་བའི་ཕྱིར་རྨ་ཉེད་
ན་ཡང་ངོ་། ། སྐྲག་པ་དང་ངོ་ཚ་བས་ཀུན་དུ་འདོད་ཆགས་མ་སྐྱེས་
ནའོ། ། ཡན་ལག་གི་རྣམ་པ་བརྡོལ་བའི་ཕྱིར་རོ་མ་མྱོང་ནའོ། །
ལས་སུ་མི་རུང་བ་བཅུག་ནའོ། ། ལག་པས་ལག་པར་དང་རྐང་བས་
རྐང་བར་དང་ཚིགས་ཀྱིས་ཚིགས་སུ་དང་འདོམས་ཀྱིས་འདོམས་སུ་
ལྟ་བུར་མི་རུང་ནའོ། ། སྤྲད་པའི་གཡོ་བ་ཉིད་ཙམ་ལའོ། ། ཤིང་
དང་བ་སོ་དང་རྡོ་བ་དང་གོས་ལས་བུ་མོའི་གཟུགས་བྱས་པ་ལ་
བརྩལ་བ་ན་གལ་ཏེ་དབང་བོ་ཙམ་དོད་ནའོ། ། ཡན་ལག་ཐམས་
་བ

ཅད་དུ་རེག་པ་སྟེར་ན་དངོས་གཞིའོ། ། བསྟེན་པའི་དོན་དུ་རྩོལ་
བས་ཡན་ལག་གི་རྣམ་པར་རྐང་བ་འཇུད་ནའོ། ། བསྟེན་པར་བྱ་བ་
ལ་ཡན་ལག་གི་རྣམ་པས་དེ་ཙམ་ལ་གཞོལ་བས་ཕྱི་རོལ་ཏུ་རེག་ནའོ།
བསྟེན་པའི་ཕྱིར་གཞན་ལ་བསྒོ་ནའོ། ། རང་བཞིན་གྱིས་ལས་སུ་
རུང་བ་ཉིད་ཡིན་ན་ན་སྨད་པར་བྱ་བ་མེད་དོ། །མདུན་མ་དང་ཕྱི་
མ་གཉིས་གང་དུ་བརྩེལ་བ་དེ་ལས་གཞན་དུ་གཏུགས་པ་ལ་མེད་
དོ། ། ལམ་ལྷག་མ་རྣམས་སུ་བརྩལ་བར་བྱའོ་སྙམ་པ་ལ་ཡང་མེད་
དོ། ། བདག་ནི་ཉམས་པའོ་སྙམ་པའི་བསམ་པ་ཅན་ལ་ཡང་མེད་དོ།
། ནད་དང་བྲལ་བར་བྱ་བའི་དོན་ཉིད་ལ་ཡང་མེད་དོ། ། ལམ་ལ་
གཞན་ཉིད་དུ་འདུ་ཤེས་པ་དང་ཡིད་གཉིས་ཟ་བ་ལ་ཡང་མེད་
དོ། ། ལམ་མ་ཡིན་པ་ལ་ནི་དེ་གཉིས་སྦོམ་པོའི་དབང་དུ་བྱས་པ་
ཉིད་དོ། ། བརྡོས་པ་བུད་མེད་ཀྱི་སྟེང་དུ་འགྱེལ་བ་ལ་ནི་ལྟུང་བ་
མེད་དོ། ། ཉམ་ཐག་པས་མགུལ་ནས་མི་འདོད་བཞིན་དུ་འཁྱུད་པ་
ལ་ཡང་ངོ་། ། མཆུར་མཆུས་རེག་པ་ལ་ཡང་ངོ་། ། ཁྱིའི་མདུན་དུ་
གཅི་བར་མི་བྱའོ། ། གང་དུ་སྲོག་གི་བར་ཆད་འབྱུང་བའི་དགོན་པ་
དེར་གནས་པར་མི་བྱའོ། །གང་ན་ཡན་ལག་གི་རྣམ་པ་འཛིན་པའི་
འཇིགས་པ་ཡོད་པའི་ཆུ་ཀླུང་དེར་སྒྲེན་མོར་རྒལ་བར་མི་བྱའོ། །
དེར་ཤེས་བཞིན་དུ་གྲུ་རྒལ་བར་བུའོ། ། བ་ལང་གི་ནང་དུ་ཡང་
འགྲོ་བར་བྱའོ། ། ཁྲོན་པ་ཡང་བརྟག་པར་བྱའོ། ། བསོད་སྙོམས་

ལ་ཡང་གྲོང་དུ་རྒྱུ་བར་བྱའོ། ། ལེགས་པར་སོ་སོར་བརྟག་པར་བྱས་
ནས་རབ་ཏུ་དབྱུང་བར་བྱའོ། ། གཅིག་པུ་བླ་གབ་མེད་པར་གློས་མི་
དབབ་བོ། ། དགེ་སློང་མས་གནས་ཁང་སྒོ་མ་བཅད་པར་སྙོམས་
པར་འཇུག་པར་ཡང་མི་བྱའོ། ། ཕམ་པར་འགྱུར་པ་དང་བོ་འདུལ་
བྱེད་ཀྱི་སྐབས་སོ། ། མི་ཚངས་པར་སྤྱོད་པའི་ཕམ་པར་འགྱུར་བ་
རྫོགས་སོ། ། ། ། །
རྐུའམ་རྐུར་བཅུག་པ་དག་གིས་སོ། ། མངགས་པས་ཀྱང་
ངོ༌། ། མ་ཕྱིན་པའོ། ། མ་ཤ་ཀ་ལྔ་ལ་སོགས་པའོ། ། རྐུ་སེམས་
ཀྱིས་སོ། ། མིའི་རྒྱུད་ཀྱིས་ཡོངས་སུ་བཟུང་བའོ། ། དེར་འདུ་ཤེས་
པས་སོ། ། ཁྱེར་བ་ཉིད་ན་བསམ་པས་མ་བཏང་བ་ནི་བདག་པོ་
ཉིད་དང་མ་བྲལ་བ་ཉིད་ཡིན་ནོ། ། ཐ་སྙད་མི་ཤེས་པའི་ནི་ཞལ་ཏ་
བྱེད་པ་བདག་པོ་ཉིད་ཡིན་ནོ། ། བཟའ་བཏུང་གི་ཕྱིར་བྱིན་པ་ལ་
ནི་བསམ་པ་དང་འབྲེལ་བ་མེད་པ་ཉིད་ཡིན་ནོ། ། ནགས་མེས་
བཏང་བ་ལ་སོགས་པ་དག་གིས་བཟུང་བའི་ཕྱིར་རི་དྭགས་དང་བྱ་
དང་སྡིག་སྦྲུལ་ལིངས་བཏབ་པ་རྣམས་ལ་ནི་ལིངས་པ་མ་ཡིན་པ་
བདག་པོ་ཉིད་མ་ཡིན་ནོ། ། བྱེ་བྲག་མ་ཕྱེད་པ་ལ་ནི་གཞི་ལས་རྣམ་
པར་བཞག་གོ།རིན་ཐང་ནི་རྐུས་པའི་གནས་དང་དུས་ཀྱིས་སོ། ། མ་
བསམས་པ་ལ་ལྟུང་བ་མེད་དོ། ། རང་དང་བརྙ་བ་དང་ཡིད་
གཅུགས་པའི་སེམས་དག་གིས་གཞན་ལ་གོ་བར་བྱས་ཏེ་བླངས་ན་

ལྟུང་བ་མེད་དོ། ། རྐུ་སེམས་མེད་པ་གཞན་གྱིས་ཀྱང་ངོ་། ། སྙིང་
རྗེས་རྫུ་འཕྲུལ་གྱིས་ཕྲོགས་ནའོ། ། ཐམས་ཅད་དུ་སྦྱོར་བ་ལ་ནི་ཉེས་
བྱས་སོ། ། སྡེ་ཚན་དེ་ལ་གལ་ཏེ་དངོས་གཞིའི་ཡིན་ན་སྦོམ་
པོའོ། ། འོག་མ་ལ་ཡང་དེ་བཞིན་ནོ། ། མ་ཆོག་པ་རྐུས་ནའོ། །
བདག་པོ་མེད་པའི་གཏེར་རོ། ། རང་གིའོ། ། འགྲོ་བ་གཞན་གྱིར་
རོ། ། བདག་གིར་མ་བྱས་པར་སྦ་བ་དང་ཆུད་གཟན་པ་དང་ཟིན་
པ་བཏང་བ་ལ་སོགས་པས་བྲལ་བར་བྱེད་ན་ཡང་ངོ༌། ། སྙིང་རྗེ་
དང་ལྡན་པའི་སེམས་ཀྱིས་ན་ཉེས་བྱས་སོ། ། སྔར་བྱས་ན་ཕྱིར་
བཅོས་ཀྱང་མ་བྱས་པ་ཉིད་མ་ཡིན་ནོ། ། ནོམ་པའི་སྔ་རོལ་ནི་སྦྱོར་
བའི་སྦྱོར་བ་ཉིད་དོ། ། ཕྲི་བའི་གོམ་པ་རེ་རེ་ལ་ཐ་དད་པ་ཡིན་
ནོ། ། དེའི་གཞི་ལ་ནི་སེམས་ཅན་སོ་སོ་ལའོ། ། ཕུར་བ་ལས་
བཀྲོལ་བ་ནི་གྲུ་ལ་རེག་པ་མ་ཡིན་ནོ། ། དེ་བྱས་ནས་རྐུ་བ་ལ་ནི་ཁུར་
བརྐུས་ནའོ། ། བཏུས་ནས་ནི་ཕུང་བོ་ནའོ། ། སྦྱིངས་པ་ལ་ནི་
གནས་ཀྱིས་སྟེང་ནས་རྫས་ཀྱི་སྟེང་བྱིང་ནའོ། ། དེ་ཕྱིས་དབྱུང་ངོ་
སྙམ་པའི་བློ་གྲོས་གང་ཡིན་པ་དེ་ནི་བཀུར་བའིའོ། ། བཤལ་བ་ལ་
ནི་ངོས་ཀྱི་གཞིའི་མཚམས་ལས་ངོས་ཅིག་ཤོས་འདས་ནའོ། ། ཁྱབ་
པའི་ཁོངས་སུ་གཏོགས་པའི་དེ་དང་ལྡན་པ་ཉིད་ལ་ནི་མ་ཡིན་
ནོ། ། དེའི་མཚན་ཉིད་ནི་གྱོང་གྲུགས་དང་གས་པ་དང་བྲིས་པ་དང་
ཁ་དོག་གཞན་དང་བར་མཚམས་དང་བར་ཆད་དག་གོ་སྲོག་ཆགས་

་ཏེ་བླའི་གྲར་རྒྱལ་ནའོ། ། གལ་ཏེ་འོག་ཟུར་ན་ཕ་རོལ་བོའི་སྦྱོར་བ་
ཉིད་བཏང་ནའོ། ། དེ་ནི་སྦྱོར་བ་ཉིད་དོ། ། རྐུ་སེམས་མེད་པ་ལ་
ཤོ་གམ་དུ་གཏོགས་པའི་ཉེས་པ་འབྱུང་བར་དོགས་པར་མི་བྱའོ། །
གང་གིས་བླངས་པ་ཉིད་ཀྱི་སྣོད་ལས་དེས་སྦྱིན་པ་བྱ་བ་ཉིད་ཡིན་
ནོ། ། གནང་བ་ལ་གཞན་གྱི་བཟླས་ན་མ་བརྐུས་པ་མ་ཡིན་ནོ། །
མ་གནང་བས་གཞན་གྱིས་བཟླ་བར་མི་བྱའོ། ། མ་ཚོར་བར་འདའ་
བར་བྱེད་པ་མི་འགྲུབ་པར་བྱ་བའི་ཕྱིར་མི་འབད་པར་མི་བྱའོ། །
སྲུང་མ་དགེ་སློང་དུ་མ་བཞག་པར་བྱའོ། ། དེའི་ཟན་བསྐུལ་བར་བྱ་
བ་ཉིད་དོ། ། དེས་བཟློག་པར་བྱའོ། ། བཅུག་པ་ཉིད་བརྗོད་པར་
བྱའོ། ། མེད་ན་མཚན་མ་གདབ་པོ། ། ཁྱེར་ཏེ་འོངས་པ་ལ་དྲི་
བར་བྱའོ། ། གཞན་གྱིས་དོར་བ་མི་འགྲུབ་ན་རེག་པ་ཉིད་དུ་
བྱའོ། ། མ་ཕུལ་ཡང་ངེས་པ་སྐྱེས་ན་ཕུལ་བ་ཉིད་ཡིན་ནོ། ། དེ་
དག་གི་རྗེས་གནང་བར་བྱ་བའི་ཕྱིར་ཕ་མའི་བསྔགས་པ་བརྗོད་
དོ། ། དཀོན་མཆོག་རྣམས་ཀྱི་ཡང་ངོ་། ། དོན་དུ་གང་ཡང་རུང་
བའི་དཀོར་གང་ཡང་རུང་བ་ལས་སྐྱེན་པོར་བླང་བའི་ཆོས་སུ་སྦྱིན་
པརཁྱའོ། ། ཤོ་གམ་གཞལ་དགོས་པ་དང་བཅས་པ་འགྲོ་བར་མི་
བྱའོ། ། དེ་མ་ཡིན་པ་ཉིད་ནི་བ་ལང་གི་ལྕི་བ་བཙིར་བས་ཀྱང་ཁ་
བསྒྱུར་བ་དང་ཁ་ཚར་དང་ཕུན་ཚར་བཅད་པ་ཡང་ངོ༌། ། མ་
མཐོང་བ་ལ་བློ་དེ་མི་འཆགས་སོ། ། གཞན་གྱི་སྤྱོད་པ་གཏོལ་བར་

མི་བྱའོ། ། ཡིད་བཅུགས་པ་མ་ཡིན་པ་ལ་ཡིད་བཅུགས་པ་ཉིད་དུ་
མི་བྱའོ། ། དེ་ཉིད་ནི་འོག་མ་ལ་གོང་མའོ། ། དེ་ནི་སྡུག་པ་དང་
ཡིད་དུ་འཐད་པ་དང་བླ་མ་དང་བསྒྲུབ་པར་འོས་པ་དང་མཆོད་པར་
འོས་པ་དང་བསྟོད་པར་འོས་པ་དང་བླངས་ན་དགའ་བའོ། ། ལག་
པོད་ཀྱི་ལས་ཀྱིས་ལས་བྱ་ཞིང་བསོད་ནམས་ཀྱི་བློས་ཀྱང་སྟེ་གླ་རྔན་
གྱིས་ནི་མ་ཡིན་ནོ། ། ཡུལ་གྱི་ངེས་པའི་ཚིག་ནི་འདྲིད་པ་མ་ཡིན་
ནོ། ། ལྟུང་བ་བླངས་ན་ཡུན་རིང་དུ་མི་བསྲེལ་ལོ། ། དེ་དགེ་སྐོས་
ལ་གཏད་པ་ཉིད་དུ་བྱའོ། ། དེས་རབ་དུ་བྱུང་བའི་ཡིན་པར་དོགས་
ན་དགེ་འདུན་ལ་བསྟན་པར་བྱའོ། ། བདག་པོ་མ་བྱུང་ན་གཟར་
ཐག་ལ་བཏགས་ཏེ་བཞག་གོ།ནད་པས་མ་གནང་བ་དེ་ལ་སྨན་མི་
བླང་ངོ་། ། མ་བྱིན་པར་ལེན་པའི་ཕམ་པར་འགྱུར་བ་རྣམ་པར་
འབྱེད་པའོ། ། ཡོངས་སུ་བཟུང་བ་དང་བཅས་པ་གནང་བ་ལས་
གཞན་པའི་ཐབས་ཀྱིས་བདག་གིར་མི་བྱའོ། ། བདག་གིར་བྱས་པ་
དགུག་པར་མི་བྱའོ། ། དེ་ནི་ཆོས་བཤད་པས་བླང་བར་བྱའོ། །
རིན་ཕྱེད་དུ་ཉེ་བས་ཀྱང་ངོ་། ། ལྷུང་བཟེད་དང་ཆོས་གོས་ནི་རིན་
ཆེན་པོས་བསླུས་ཀྱང་རུང་ངོ་། ། མི་སྙན་པ་འབྱུང་བར་འགྱུར་བ་
ནི་བོར་བའོ། ། ཞེས་སྐྱེ་བོ་ཕལ་བོ་ཆེའི་མངོན་སུམ་དུ་མ་བབ་པར་
བཀུར་བར་མི་བྱའོ། ། རོའི་རྫས་མི་མ་ཡིན་པས་བླངས་པ་ཉིད་ནི་
ཡོངས་སུ་མ་བཟུང་བ་ཉིད་མ་ཡིན་ནོ། ། རབ་ཏུ་གཏུམ་པ་དེའི་ཕྱི་

བཞིན་དུ་འགྲོ་བར་བྱའོ། ། ཁས་བུབ་ཏུ་བསྙལ་བ་ལ་རྐང་བའི་
མཐའ་ནས་བརྩམས་ཏེ་གཡོག་པར་བྱའོ། ། མ་སྨྲས་པ་ལས་བླང་
བར་མི་བྱའོ། ། རང་གིས་སྨྲས་པ་དང་སྨྲས་པ་བྱེད་དུ་གཞུག་པར་
མི་བྱའོ། ། བསྟི་གནས་ཉིད་དུ་སོ་ཤིང་དང་ཆུ་དང་འདག་རྫས་དང་
ལྕི་བ་དང་ས་ཅི་བདེར་བྱའོ། ། དགེ་སློང་དང་དགེ་ཚུལ་མི་འདོད་
བཞིན་དུ་འབྲེལ་བས་ཁྲིད་པ་ན་བཟུང་བར་བྱའོ། ། མ་བྱིན་པར་
ལེན་པའི་ཕམ་པར་འགྱུར་བ་ཕྲན་ཚེགས་ཀྱི་སྐབས་སོ།། །།
ཀ་ཀ་ནི་བཞི་ལ་མ་ཤ་ཀའོ། །ལྔ་ཉིད་ནི་ཀར་ཤ་པ་ནའི་བཞི་
ཆའི་དཔེ་ཡིན་ནོ། ། གང་ན་དེའི་ཚིགས་ཉིད་ཉི་ཤུ་ཡིན་པ་དེ་ལ་
བརྟེན་ནས་སོ། ། རྐུ་བའི་གནས་དང་དུས་ཀྱིས་དེའི་བརྩི་བ་རྣམ་
པར་བཞག་གོ།ཆེ་བ་ཉིད་ཀྱིས་རིན་ཐང་གདབ་པར་མི་ནུས་པ་ནི་
རབ་ཀྱི་མཐར་ཕྱིན་པ་ཉིད་དོ། ། ཆུང་བ་ཉིད་ཀྱིས་དེར་མི་ཆོག་པ་
ཉིད་ནི་ཁོངས་སུ་མ་གཏོགས་པ་ཉིད་མ་ཡིན་ནོ། ། དེ་ལ་སངས་
རྒྱུས་ཀྱི་སྐུ་གདུང་ནི་གཞལ་དུ་མེད་པའི་རིན་པོ་ཆེ་ཉིད་ཡིན་ནོ། །
མཆོད་པའི་དོན་ཉིད་དུ་ན་ཉེས་བྱས་སོ། ། དཔེ་དྲི་བ་ལ་ནི་ཉེས་པ་
མེད་པ་ཉིད་དོ། ། བཤིག་སྟེ་རྐུ་བ་ལ་ནི་དེའི་གནས་སྐབས་རྐུ་བའི་
དངོས་པོ་ཉིད་ཡིན་ནོ། ། བྱང་གི་སྒྲ་མི་སྙན་ན་ནི་ཡོངས་སུ་འཛིན་
པ་མེད་པ་ཉིད་དོ། ། དེ་ནི་རང་གི་དང་འདྲའོ། ། དེའི་དུས་ན་
བདག་ཉིད་ཡོད་པ་བདག་པོ་ཉིད་དོ། ། མྱ་ངན་ལས་འདས་པ་ནི་

མེད་པ་ཉིད་དོ། ། མཚམས་གཞན་དུ་ཡང་ངོ༌། ། བསྒོ་ན་ཉེས་
བྱས་སོ། ། ལམ་གཞན་སྟོན་ན་ཡང་ངོ་། ། ཐབས་ཀྱིས་བརྗོད་ན་
ཕྲ་མོར་རོ། ། ལམ་གོལ་བ་ནི་ལམ་དང་འདྲའོ། ། ཁ་དང་ཚེམ་བུ་
ནི་སྐུངས་གཞན་དང་འདྲའོ། ། རྐུ་སེམས་དང་བྲལ་ན་མཐའི་
མཐར་ཐུག་པ་ཉིད་མ་ཡིན་ནོ། ། སྦྱོར་བ་ལ་དེ་མེད་ན་དེ་མ་བྱས་པ་
ཉིད་མ་ཡིན་ནོ། ། སྤྲིང་ཡིག་ལ་སོགས་པ་ལ་ནི་ན་སྨད་པ་མེད་
དོ། ། ནན་ཁུགས་དང་དང་ན་ཐེན་ཡང་མ་བརྐུས་པ་མ་ཡིན
ནོ། ། གནས་དང་བཅས་པ་ཡང་མ་ཡིན་ནོ། ། བསད་པ་ཉིད་ནི་
རྐུས་པ་ཉིད་མ་ཡིན་ནོ། ། ཕྱོགས་གཅིག་གནས་ནས་མ་འཕགས་པ་
ཡང་མ་ཡིན་ནོ། ། ལྷུང་བ་ནི་དེ་ལས་ཁྱེར་ན་བརྐུས་པ་ཡིན་ནོ། །
འཛག་པ་དང་འབྲུལ་བར་བྱེད་པའི་བུ་གུ་ནས་ནི་བྱུང་ནའོ། །
འདིར་ཐ་མ་དེ་ཚུན་ཆོད་རྫས་གཅིག་པ་ཉིད་ཡིན་ནོ། ། ཕུང་བོ་
ལས་རྐུ་ན་ལན་རེ་རེ་ཞིང་བླངས་པ་ཐ་དད་དོ། ། དབྲལ་བར་བྱ་བ་
དུ་མ་ཉིད་ཡིན་ན་དེའི་ཆ་སོ་སོའོ། ། རྐུན་པོ་རྣམས་ཀྱང་ངོ་། །
འདི་ལ་བློ་གྲོས་དུ་མ་ཉིད་ཡིན་ན་ཐོབ་ན་བརྐུས་པ་ཡིན་ནོ། ། མ་
བྱིན་པར་ལེན་པའི་ཕམ་པར་འགྱུར་བ་ཞུ་བའི་སྐབས་
སོ། ། ། །
བླང་བའི་སྔ་རོལ་ཏུ་ཤི་བ་ཉིད་དུ་གྱུར་ན་གཞག་པ་ཉིད་
དོ། ། བཟློག་པ་ནི་ཤི་བའི་ཡོ་བྱད་ཉིད་དོ། ། དགེ་འདུན་ནི་ཕུ་ནུ་

་
་དང་འདྲ་བས་དེའི་ཆེད་དུ་རྐུ་བ་ནི་བདག་གིར་མི་བྱེད་པ་མ་ཡིན་
ནོ། ། བདག་པོ་ཐ་དད་པ་མ་ཡིན་པ་ནི་རང་གི་དང་འདྲའོ། །
ཕྱིར་ལོག་གམ་མི་བླང་བར་ངེས་པ་ན་ལྷག་མ་རྣམས་ཀྱིས་བརྐུས་པ་
ནི་དེའི་ཡན་ལག་ཉིད་མ་ཡིན་ནོ། ། ཆ་བདག་གིར་བྱ་བར་འདོད་
པ་ནི་མི་བླང་བའི་བསམ་པ་མ་ཡིན་ནོ། ། དེར་གཏོགས་པའི་ལས་
རྗེས་སུ་སྒྲུབ་པ་ནི་དེའི་མ་ཡིན་པ་མ་ཡིན་ནོ། ། ལྷན་ཅིག་གནས་པ་
ཉིད་དང་ཉེ་གནས་ཉིད་ཀྱང་བརྐུས་པར་མི་འགྱུར་བའི་རྒྱུ་མ་ཡིན་
ནོ། ། ཡོངས་སུ་བསྐོར་བ་ལ་ནི་མཚམས་ཉིད་གཙོ་བོའོ། །
མཚམས་གནས་པ་སྤོས་པ་ཡང་འདིས་མ་བསྡུས་པ་མ་ཡིན་ནོ། །
མངོན་སུམ་དུ་བླངས་པ་ཡང་མི་སྣང་བ་ཉིད་ན་བརྐུས་པ་ཡིན་
ནོ། ། མི་མཐུས་བརྐུས་པ་ནི་དབང་དུ་བྱས་པ་ཉིད་ནའོ། ། དེ་
བདག་ཉིད་ནི་མ་ཡིན་ནོ། ། གང་བསམས་པ་དེ་དང་འབྲེལ་བས་མ་
བསམས་པ་བླངས་པ་ནི་བརྐུས་པ་མ་ཡིན་ནོ། ། སྦོམ་པོ་ནི་གང་
གིས་གང་ལེན་པ་དེ་དེའི་རྣམ་པར་བཞག་པ་ལ་གཞན་གྱི་བརྐུ་
བའོ། ། ཡོངས་སུ་འཛིན་པ་དང་བཅས་པའི་དུར་ཁྲོད་ནས་ལེན་
པའོ། ། རྩ་བའི་ལྡུམ་ཞིང་དང་སྡོང་བུ་དང་ལོ་མ་དང་མེ་ཏོག་དང་
འབྲས་བུའི་ཀུན་དགའ་ར་བ་ལ་སོགས་པ་གསང་སྔགས་དག་གིས་
སྐེམས་པར་བྱེད་པའོ། ། ཆས་ཀྱིས་བརྗོད་པས་རྟ་བཀྲི་བ་དང་ཞོན་
ཏེ་འདི་བརྐུ་བར་བྱའོ་སྙམ་ནས་ལུས་འགྱུར་བའོ། །གྲུ་ཡང་

་
་
ངོ་། ། འདི་ལས་འདི་ལྟར་སྙམ་པ་ཡང་ངོ་། ། ཕ་མ་དང་ཕུ་ནུ་དང་
བུ་སྲིང་དང་མཁན་པོ་དང་སློབ་དཔོན་དང་མཆོད་རྟེན་དང་དགེ་
འདུན་ལ་སོགས་པ་ལ་བསྔོས་པ་ཤོ་གམ་གཞལ་དགོས་པ་འདས་
པའོ། ། བརྙས་པ་དང་བསྐྱིས་པ་དག་མི་སྦྱིན་པར་སེམས་པའོ། །
གཞན་གྱི་དོན་དུ་བྱིན་པ་འགོད་པ་ཡང་ངོ་། ། ཡོངས་སུ་མ་བཟུང་
བ་ལ་ཡོངས་སུ་བཟུང་བར་འདུ་ཤེས་པའོ། ། ཟན་དྲོན་དང་འབྲས་
ཆན་དང་ཕྱེ་དང་ཉ་ཤ་དང་ཤ་དང་ཁུར་བ་ལ་སོགས་པའི་བསོད་
སྙོམས་གཞི་མེད་པ་ནོད་པའོ། ། གཞན་གྱིས་བླངས་པར་མི་ཤེས་པ་
ནི་གཞི་མེད་པ་ཉིད་མ་ཡིན་ནོ། ། མ་བཅོལ་བས་མ་ཡིན་ནོ། །
མགྲོན་དུ་མ་བོས་པར་ཟ་ན་ཉེས་བྱས་སོ། ། རྐུ་བའི་ཆེད་དུ་འགྲོ་བ་
ཡང་ངོ་། ། དེ་ལས་གྲོས་བྱེད་པ་ཐ་དད་པ་ཉིད་མ་ཡིན་ནོ། ། ཀུན་
དུ་བཟུང་བ་མ་ཡིན་ནམ་ཞེས་ལེགས་པར་སོ་སོར་བརྟག་པར་བྱས་ཏེ་
བླང་བར་བྱའོ། ། ལུས་བསྙལ་བར་མི་བྱའོ། ། ཚང་གཞིག་བར་མི་
བྱའོ། །མ་གནས་པ་དེར་ཆོས་གོས་ཀྱི་ཆ་མི་བླང་ངོ་། ། ཆོམ་རྐུན་
པ་ལས་སྦྱིན་བདག་གི་སེམས་ཀྱིས་ལེན་པ་ལ་ཉེས་པ་མེད་དོ། །
འོངབ་རྐུ་ཐབས་ཅན་གྱི་ཆོམ་རྐུན་པར་མ་གྲགས་པ་ལས་བླང་བར་
མི་བྱའོ། ། དེ་ལས་བླངས་པ་མཚོན་གྱིས་གཅད་པ་དང་ཁ་དོག་ངན་
པར་བྱས་ཏེ་བཅང་བར་བྱའོ། ། དེ་ལྟར་བྱས་ཀྱང་སློང་ན་སྦྱིན་
ནོ། ། གནད་ལ་བསྒྲེ་བར་མི་བྱའོ། ། གསང་སྔགས་དག་གིས་

གཏོང་བ་ལ་ཉེས་པ་མེད་དོ། ། བྱི་བས་ཁྱེར་བ་བདག་པོས་བླངས་
པ་ལ་ཡང་ངོ་། ། དགེ་སློང་གཞན་གྱིས་རྫས་ལ་དེའི་རྫས་སུ་ན་ཡང་
ངོ༌། ། རྔོན་པ་དག་གིས་མངོན་པར་གཙེས་པར་གྱུར་བའི་རི་དྭགས་
གནས་ཁང་དུ་ཞུགས་པ་བླངས་པ་ལ་ཡང་ངོ༌། ། དེ་ཤི་ན་དེ་དག་ལ་
སྦྱིན་པར་བྱ་བ་ཉིད་དོ། ། མ་བྱིན་པར་ལེན་པའི་ཕམ་པར་འགྱུར་
བ་འདུལ་བྱེད་ཀྱི་སྐབས་སོ། ། མ་བྱིན་པར་ལེན་པའི་ཕམ་པར་
འགྱུར་བ་རྫོགས་སོ།། །།
ནད་པ་ལ་འཆི་བའི་སེམས་པ་དང་རྗེས་སུ་མཐུན་པའི་ཉེ་
བར་བསྒྲུབ་པ་ཉེ་བར་བསྒྲུབ་པར་མི་བྱའོ། ། མི་ཤེས་པ་ལ་འཆི་
བའི་དགྲ་བོ་མ་སྨྲས་པར་དེའི་ནད་གཡོག་ཏུ་མི་གཞག་གོ།གནས་ཡོད་
ན་མི་གཞག་གོ།འཆི་བའི་འཚོག་ཆས་མི་གཞུག་གོ།དེ་འཆི་བའི་ཕྱིར་
རྗེས་སུ་བསྒྲུབ་པ་ལས་ནད་གཡོག་གིས་བཟློག་པར་བྱའོ། ། རྫས་ཀྱི་
ཕྱིར་གཞན་འཆི་བར་འདོད་པར་མི་བྱའོ། ། བྱ་བ་མ་ཡིན་པ་བྱེད་
པ་ལ་སེམས་ཀྱིས་རྗེས་སུ་ཡི་རང་བར་མི་བྱའོ། ། སྲོག་བཅད་
ནའོ། ། དེ་ལྟར་བསམས་པས་སོ། ། མིར་གྱུར་བའིའོ། ། དེ་ལྟར་
འདུ་ཤེས་པས་སོ། ། གང་ཡང་རུང་བས་སོ། ། བྱེ་བྲག་མེད་པ་ནི་
ལུས་དང་དེ་དང་འབྲེལ་བ་དང་འཕངས་བ་དང་གཞན་དང་བསྒོ་བ་
རྣམས་སོ། ། དུག་དང་ཕྱེ་མ་དང་དོང་དང་ཤིང་དང་རང་བཞིན་
ཉམས་པ་གཏོང་བ་དང་བྲང་དུ་འདེབས་པ་དང་འཕྲུལ་འཁོར་དང་

སྒྱུ་ཐབས་དང་རོ་ལངས་དང་རྗེས་སུ་སྦྱོར་བ་རྣམས་སོ། ། གཡང་དུ་
གཏོང་བའོ། ། མེ་དང་ཆུར་འཇུད་པའོ། ། གྲང་བ་དང་ཚ་བར་
འདོགས་པའོ། ། ཕོ་ཉར་གཏོང་བ་ལ་སོགས་པའོ། ། དེ་རྗེས་སུ་
བསྒྲུབ་པ་ཆུང་ངུ་ཉིད་ཀྱང་ངོ༌། ། བསད་པར་བྱ་བ་ནི་སྐྱེས་པ་དང་
བུད་མེད་དང་མ་ནིང་ཉིད་དོ། ། གཞི་དེས་གཞན་གྱི་ཚེ་ཤི་
ནའོ། ། འདུན་པ་བཟློག་པའི་འོག་ཏུ་ན་རྒྱུ་ཉིད་མ་ཡིན་ནོ། །
དཀུ་མཉེས་པས་མ་དང་མངལ་ན་གནས་པ་གཉིས་ལས་མ་བསམས་
པ་ཤོས་ན་སྦོམ་པོའོ། ། གཞི་དེ་ལས་གསོད་པ་ལ་འཇུག་པ་དང་དུ་
ལེན་ནའོ། ། ཁྱོད་ཀྱི་མིང་གིས་འཆི་བའི་ཡོ་བྱད་སྦྱིན་ནོ་ཞེས་ཟེར་
བ་ཡང་ངོ་། ། གཞན་དུད་འགྲོ་མ་ཡིན་པ་དང་སྤྲུལ་བ་བསད་པ་
ཡང་ངོ་། ། དྲི་བར་བྱ་བ་ལ་མ་སྨྲས་པར་ནད་པ་ལ་སྨན་སྦྱིན་པར་མི་
བྱའོ། ། འདིར་སྨན་པ་དང་དེ་རབ་ཏུ་བྱུང་བ་དང་བཀོལ་བ་རྣམས་
ལ་དྲི་བར་བྱ་བ་ཉིད་དོ། ། ནད་ཀྱིས་ཀྱང་ངོ་། ། དགེ་སློང་རྒན་
རབས་རྒན་རབས་ཤེས་རབ་ཅན་རྣམས་ལ་ཡང་ངོ་། ། སྔ་མ་མེད་
ན་ཕྱི་མ་ལའོ། ། ཕན་པར་འདོད་པ་ཉིད་ཀྱིས་འཆི་བའི་ཕྱིར་སྨན་
མ་ཡིན་པ་བྱིན་པ་ལ་ནི་ན་སྨད་པ་མེད་དོ། ། ཁུར་འདེག་པར་མི་
ནུས་པ་ལ་གྲོགས་ཉིད་མི་བྱའོ། ། གལ་ཏེ་དེ་ལྟ་བུའི་རྐྱེན་གྱིས་ན་
ཁྱིམ་པ་དག་རུབ་པ་ཉིད་ལ་ཅིག་ཅར་འདེག་པར་སྐད་སྦྱར་ཏེ་
བྱའོ། ། གཞག་པ་ལ་ཡང་ཅིག་ཅར་ཉིད་དུ་སྐད་སྦྱར་བར་བྱའོ། །
y

་སོ་ཕག་མི་འཕང་ངོ་། ། བྱེ་བ་དང་གས་པ་མ་བརྗོད་པར་དེ་ཉིད་
སྦྱིན་པར་མི་བྱའོ། ། རྐུན་པོ་སྤུ་དཀོང་བའི་ཕྱིར་ཚམ་ངམ་བྱའོ། །
གནྟི་ལ་སོགས་པ་མི་འཕོག་པར་འཕང་ངོ༌། ། རྫི་ཕྱོགས་ནས་རྡུལ་
གྱི་བུམ་པ་དང་ཐལ་བའི་གྱོ་མོ་ཡང་ངོ་། ། འུར་རྡོ་བཅང་བར་
བྱའོ། ། དགེ་སློང་ངལ་བ་མི་ཕུལ་ལོ། ། དེའི་གྲོགས་བྱའོ། ། ངལ་
གསོར་གཞུག་གོ།སྣོད་སྤྱད་བླང་བར་བྱའོ། ། གལ་ཏེ་ལྷན་ཅིག་ཏུ་
གནས་སུ་ཕྱིན་པར་མི་ནུས་ལ་ཟན་དང་སྐོམ་གྱི་དུས་སུ་ནི་མ་ཡིན་ན་
ལྷུང་བཟེད་བཀྲུ་བ་དང་བྱུག་རིས་བཞག་པ་དང་བྱིན་ལེན་དང་
བརྟག་པར་བྱའོ། ། གལ་ཏེ་དུས་སུ་ན་ཁྱེར་ཏེ་བསུ་བར་བྱའོ། །
གསོད་པའི་ཕམ་པར་འགྱུར་བ་རྣམ་པར་འབྱེད་པའོ། ། །།
མིའི་འགྲོ་བ་བའི་ལག་པ་གཅོད་ན་སྦོམ་པོའོ། ། ནགས་མེས་གཏོང་
ནའོ། ། སྐྲ་ཅན་འཚོང་ནའོ། ། གང་གིས་བརྐུས་པ་དེ་བླའི་གྲར་
འབུལ་ནའོ། ། གསོད་པའི་ཕམ་པར་འགྱུར་བ་ཕྲན་ཚེགས་ཀྱི་
སྐབས་སོ། ། ། །
སྟོན་པས་བསྒོ་ནའོ། ། མ་དང་མངལ་ན་གནས་པ་གཉིས་ནི་
དཔེའོ། ། བདག་ཉིད་གསོད་ན་སྦོམ་པོའོ། ། སེམས་གྱུར་པ་མེད་
པར་མ་ལེགས་པར་བྱས་ན་ཉེས་བྱས་སོ། ། ཆེད་དུ་མ་བསམས་པར་
གྲུབ་པ་ནི་བྱེད་པ་བོ་ཉིད་མ་ཡིན་ནོ། ། ཚེ་རབས་གཞན་དུ་ལས་སྐྱེ་
བ་མེད་དོ། ། གསོད་པའི་ཕམ་པར་འགྱུར་བ་ཞུ་བའི་སྐབས་སོ། །

སྦོམ་པོ་ནི་ཁོ་བོ་འཆི་བར་འོང་ངོ་ཞེས་དེ་སྐད་ཟེར་བ་ལ་ཡིད་མི་ཆེས་
ཤིང་དེ་བཞིན་ཉིད་དུ་སྒྲུབ་པར་བྱེད་ནའོ། ། ནད་པ་ཤི་བླའོ་ཞེས་
གཡོག་མི་བྱེད་ནའོ། ། མིད་པར་བྱ་བ་མི་འཕྲོད་པ་བྱིན་ནའོ། །
འབྲས་ཡོངས་སུ་མ་སྨིན་པ་བརྟོལ་ནའོ། ། དོང་དུ་འཇུག་པ་དང་སྒོ་
གླེགས་ཀྱིས་འཚིར་བ་ལ་སོགས་པས་ཉོན་མོངས་པར་བྱེད་ནའོ། །
གཡང་ས་ནས་འཆོང་བ་དང་འཆིང་བ་ལ་སོགས་པ་འཆི་བའི་དོན་དུ་
སྒྲུབ་པ་ཡང་ངོ་། །ནད་པ་ལ་བབ་ཆོལ་དུ་མཚོན་དང་ཐག་པ་སྦྱིན་
པར་མི་བྱའོ། ། ཞལ་ཏ་པས་ཤེས་བཞིན་དུ་བྱའོ། ། གསང་སྔགས་
ཀྱི་ཐལ་ལྕག་བྱ་བ་ཡང་ངོ་། ། ཐོགས་པ་བསལ་བའི་ཕྱིར་བསྣུན་པ་
ཡངངོ་། ། དེར་གྱུར་བས་ལེགས་པར་སོ་སོར་བརྟག་པར་བྱས་ཏེ་
དྲིལ་བརཁྱའོ། ། ཕྱོགས་ཉུང་ངུས་འདེགས་པ་ལྕི་བ་ལ་འབད་པར་
མི་བྱའོ། ། སྤྱིའུ་ཚུགས་སུ་འགྲོ་བར་མི་བྱའོ། ། མ་བསླབ་པས་
བསླབ་པ་ལ་སྦྱར་བར་མི་བྱའོ། མཚོན་འཕང་བ་ལ་བསྒོ་བར་མི་
བྱའོ། །ནད་པ་མི་ནུས་པ་ལམ་དུ་མི་བཀྲིའོ། ། གསོད་པའི་ཕམ་
པར་འགྱུར་བ་འདུལ་བྱེད་དག་གོ ། གསོད་པའི་ཕམ་པར་འགྱུར་
བ་རྫོགས་སོ། ། ། ། །
འདུ་ཤེས་བསྒྱུར་ཏེ་བདག་ཉིད་མི་ཆོས་བླ་མ་དང་ལྡན་པ་
ཉིད་དུ་སྨྲས་ནའོ། ། མཐོང་ངོ་བདག་མཐོང་ངོ༌། ། སྒྲ་ཐོས་སོ་
བདག་གིས་ཐོས་སོ། ། འགྲོའོ་བདག་གི་དྲུང་དུ་འོང་ངོ་། ། ལྷན་

་ཅིག་གཏམ་འདྲེའོ། ། ཕེབས་པར་སྨྲའོ། ། སོ་སོར་ཀུན་
དགའོ། ། བདག་དང་རྟག་ཏུ་ཡང་ལྷན་ཅིག་གནས་པར་བྱེད་དོ་
ཞེས་སྨྲ་བ་དེ་ཉིད་དོ། ། ལྷ་དང་ཀླུ་དང་གནོད་སྦྱིན་དང་དྲི་ཟ་དང་
མིའམ་ཅི་དང་ལྟོ་འཕྱེ་ཆེན་པོ་དང་། ། ཡི་དྭགས་དང་ཤ་ཟ་དང་
གྲུལ་བུམ་དང་ལུས་སྲུལ་པོའི་ཟླ་ཉིད་ལའོ། ། སྦོམ་པོའི་དབང་དུ་
བྱས་པ་ཉིད་ནི་རྡུལ་ཁྲོད་ཀྱི་ཤ་ཟའོ། ། མི་རྟག་པ་ལ་སོགས་པའི་
འདུ་ཤེས་དང་བསམ་གཏན་རྣམས་དང་ཚད་མེད་པ་རྣམས་དང་
གཟུགས་མེད་པ་རྣམས་དང་འབྲས་བུ་རྣམས་དང་མངོན་པར་ཤེས་
པ་ལ་སོགས་པ་ནི་ཆོས་བླ་མའོ། ། སྦོམ་པོའི་དབང་དུ་བྱས་པ་ཉིད་
ནི་ཞི་གནས་ཀྱི་རྒྱུ་མཚན་རང་གི་མཚན་ཉིད་འཛིན་པ་ཉོན་མོངས་པ་
རྣམ་པར་གནོན་པའོ། ། དེ་དང་ལྡན་པའི་ཆོས་ཅན་ཉིད་དུ་སྨྲ་བ་
ནི་དེ་དང་ལྡན་པ་ཉིད་མ་སྨྲས་པ་མ་ཡིན་ནོ། ། དེ་ཡོད་དོ་ཞེས་རང་
གི་བསམ་པ་གཞན་ལ་སྦྱོར་ཞིང་སྟོན་པ་ཉིད་དོ། ། ཉེ་བར་སྦྱོར་ན་
མ་ཡིན་ནོ། ། མ་བསམས་པར་བསྟན་པར་མི་བྱའོ། ། སྨྲ་བའི་ཕམ་
པར་འགྱུར་བ་རྣམ་པར་འབྱེད་པའོ། ། བླ་མ་ཐོབ་པ་ཡོངས་སུ་
ཉམས་པ་གོ་བར་བྱེད་པ་ནི་མ་བརྗོད་པ་མ་ཡིན་ནོ། ། བླ་མ་བརྗོད་
པའི་འདུན་པས་མིང་མཐུན་པའི་དོན་བརྗོད་ན་སྦོམ་པོའོ། ། ནོར་
ན་ཡང་ངོ་། ། གཞོགས་སྨོས་ཀྱང་ངོ་། ། ཡང་དག་པ་ཕྱི་མ་ཉིད་ལ་
དེ་མི་འབྱུང་བ་མ་ཡིན་ནོ། ། སྨྲ་བའི་ཕམ་པར་འགྱུར་བ་ཞུ་བའི་

སྐབས་སོ།། །།
སྦོམ་པོ་ནི་བཙུན་པ་ནི་དགྲ་བཅོམ་པ་ཆོས་གོས་ལ་སོགས་པ་
མཆོག་འོས་པ་བྲམ་ཟེ་སྡིག་པའི་ཆོས་སྩལ་པ་བཙུན་པའི་དབང་བོ་
དྲུག་པོ་དག་ནི་ཤིན་ཏུ་དུལ་བ་སྦས་པ་བསྲུངས་པ་བསྒོམས་པ་དག་
ཡིན་ནོ་ཞེས་ཟེར་བ་ལ་ཅང་མི་སྨྲ་བས་དང་དུ་ལེན་པར་བྱེད་
ནའོ། ། བཙུན་པ་གལ་ཏེ་དགྲ་བཅོམ་པ་ཡིན་ན་བདག་གི་བསོད་
སྙོམས་ལོངས་ཤིག་ཁྱིམ་དུ་ཞུགས་ཤིག་སྟན་ལ་འདུགས་ཤིག་ལག་ཆུ་
ཟེད་ཅིག་བཟའ་བ་དང་སྲན་ཚོད་དང་བཅའ་བ་ལོངས་ལ་ཟོ་ཞིག
། རྗེས་སུ་ཡི་རངས་པར་བྱོས་ཤིག ། བྱུངས་ཤིག་ཅེས་པ་ལ་དེ་
བཞིན་དུ་བསྒྲུབ་ནའོ། ། སྨྲ་བའི་ཕམ་པར་འགྱུར་བ་འདུལ་བྱེད་
དག་གོ།སྨྲ་བའི་ཕམ་པར་འགྱུར་བ་རྫོགས་སོ། ། ། །
རྨི་ལམ་ནི་མེད་པ་དང་འདྲའོ། ། དེའི་འབྲས་བུ་ནི་མ་བྱས་
པ་ཉིད་དོ། ། ཕྱུང་ནའོ། ། དེར་འདུན་པས་སོ། ། རང་གི་ཁུ་
བའོ། ། དང་བོ་ལའོ། ། བདེ་བ་དང་རིག་སྔགས་དང་ས་བོན་དང་
སྨན་དང་བརྟག་པའི་ཕྱིར་དག་ལ་བྱེ་བྲག་མེད་དོ། ། རེག་པས་
སོ། ། བརྩལ་བས་སོ། ། ཡན་ལག་གི་རྣམ་པ་ལའོ། ། ཕྱི་རོལ་
གྱིས་ཀྱང་ངོ་། ། སེམས་ཅན་དུ་བགྲང་བས་སོ། ། དེའི་རྣམ་པར་
གནས་པས་སོ། ། རིལ་གྱིས་བཅང་བ་དང་དམ་དུ་བཅང་བ་གཉིས་

21མེད་པར་ཡང་ངོ་། ། བྱེ་བྲག་ངེས་བར་མྱོང་བ་དང་བྱུང་ལ་ཐུག་པ་
དང་ངད་ལས་པའི་བདེ་བ་ཉམས་སུ་མྱོང་བ་དག་ཀྱང་ངོ་། །
སྦུབས་སུ་མ་འོངས་པའོ། ། ཤུགས་ཀྱི་གནས་སྐབས་སུ་བཏང་ན་
རྫོགས་པར་མ་བྱས་པ་ཉིད་དོ། ། གར་བྱེད་པ་དང་རབ་ཏུ་གར་
བྱེད་པ་གཉིས་ལ་ནི་ན་སྨད་པ་ཉིད་དོ། ། ནམ་མཁའ་ལ་རྐེད་པ་
བསྐྱོད་པའོ། ། ཕྱོགས་གཞན་དུ་རེག་པའོ། ། རྒྱུན་ལས་བཟློག་
པའི་ཕྱོགས་སུ་གཏོད་པའོ། ། རྫི་ཕྱོགས་མ་ཡིན་པར་ཡང་ངོ་། །
མངོན་པར་ངེས་པར་མྱོང་བའི་བདེ་བ་ཉམས་སུ་མྱོང་བ་བསྒྲུབ་
པའོ། ། སྦུབས་སུ་འོངས་པའོ། ། ཆགས་པའི་སེམས་དང་ལྡན་པ་
ཉིདན་གཞལ་བའི་ཆེད་ཀྱིས་རེག་པ་ནི་སྦྱོར་བ་མ་ཡིན་པ་མ་ཡིན་
ནོ། །ལྟ་ན་ཉེས་བྱས་སོ། ། རྒྱུན་དང་རྫི་ཕྱོགས་སུ་གཏོད་པ་ཡང་
ངོ་། ། བརྒྱ་དང་གོས་དང་གཞན་གྱིས་རེག་པ་དང་གཡན་པ་ཕྲུག་
པ་དག་གིས་བབ་བཅོལ་དུ་དེའི་དོན་མ་ཡིན་པར་ཞུགས་པ་ལ་ནི་
ལྟུང་བ་མེད་དོ། ། རེག་བྱ་མ་ཡིན་པ་ཉམས་སུ་མྱོང་བའོ། ། དྲན་
པས་དེ་ལ་ཡང་ངོ་། ། འབྱིན་པའི་དགེ་འདུན་ལྷག་མ་རྣམ་པར་
འབྱེད་པའོ། ། འཕོ་བར་འགྱུར་བ་དང་འཕོས་མ་ཐག་པ་ནི་ཤུགས་
དང་སྦུབས་སུ་འོངས་པའོ། ། བརྩམས་པ་ཙམ་ན་སྦྱོར་བ་ཉིད་མ་
ཡིན་པ་མ་ཡིན་ནོ། ། སྦྱོར་བ་མེད་པར་ཕྱུང་བ་ལ་རོ་མྱང་བ་ནི་དེ་
དང་ལྡན་པ་ཉིད་དོ། ། ཡན་ལག་གི་རྣམ་པ་ཅུང་ཟད་མཉེད་པ་

དང་ཡོངས་སུ་མཉེད་པ་དང་འཚིར་བའོ། ། དེ་ལས་སུ་རུང་བ་ལ་
ནོམ་པའོ། ། སྨན་གྱིས་འབྱིན་ནའོ། ། གཞན་གྱི་ལས་ཀྱང་ངོ་། །
འབྱིན་པའི་དགེ་འདུན་ལྷག་མ་ཞུ་བའི་སྐབས་སོ།།
རྣམ་པར་སྔོས་པ་ལ་སོགས་པ་དང་རྣམ་པར་ཞིག་པ་དག་
དང་ཀེང་རུས་དག་དང་མགོ་དང་རྣ་བ་དང་། སྣ་དག་དང་མགུལ་
བའི་བར་དང་རྩིབ་ལོགས་དང་རྒྱབ་དང་བྲང་དང་གཉེར་མ་དག་
དང་སྐུའི་གསེབ་དང་། ལག་པ་དང་ཕྲག་པ་དང་དཔུང་བ་དག་
དང་དཔུང་བའི་བར་དང་རྐེད་པ་དང་བརླ་དང་རྐང་བ་དང་སྐྱིད་པ་
དག་དང་། སྐྱིད་པའི་བར་དུ་འབྱིན་ན་དངོས་གཞིའོ། ། སྦོམ་པོ་
ནི་ལུ་བ་དང་ཕྱིང་བ་དང་དྲེའུ་རྔོག་དང་སྔས་ནང་ཚངས་ཅན་དང་
ཁྲི་དང་ཁྲིའུ་དང་སྟན་ནང་ཚངས་ཅན་དང་ཁྲིའི་གསེབ་དང་བུམ་པ་
དང་བུམ་བུ་དང་བུམ་པའི་བར་དང་བྱ་མ་བུམ་དང་ཆོལ་ཟངས་དང་
རྡོབ་དང་རྐྱང་ནུལ་དང་སྐྱང་ནུལ་གྱི་བར་དང་སྒོ་གཏན་དང་ཤའི་
དུམ་བུ་དག་གོ། རྨ་འཚིར་ནའོ། ། རྩོམ་པ་ན་བུད་མེད་དུ་བྱས་པ་
འཚིར་ནའོ། ། དེར་མཐེ་བོ་འཇུད་ནའོ། ། ཉེ་བར་འགྲོ་བ་ལ་ཤོར་
ནའོ། ། གནས་ནས་གནས་སུ་འཕོ་བ་ལ་ཡང་ངོ་། ། ཚུལ་བཞིན་
མ་ཡིན་པ་ཡིད་ལ་བྱེད་པ་ལས་སོ། ། ཡན་ལག་གི་རྣམ་པ་འཛིན་པ་
ལས་སོ། ། འཛག་སྣོད་ལ་འདྲུད་པ་ལས་ནི་ལྟུང་བ་མེད་དོ། །
སྔོན་གྱི་ཆུང་མས་འཁྱུད་པ་ལས་ཀྱང་ངོ༌། ། རྐང་བ་དང་བྱིན་པ་

དང་དཔུང་བ་དང་མཐེ་བོ་ལ་སོགས་པ་ནས་བུད་མེད་ཀྱིས་བཟུང་བ་
ལཡང་ངོ༌། ། འབྱིན་པའི་དགེ་འདུན་ལྷག་མ་འདུལ་བྱེད་དག་གོ།
འབྱིན་པའི་དགེ་འདུན་ལྷག་མ་རྫོགས་སོ། ། ། །
འདི་ལ་བྱེད་པ་བོ་ཉིད་ནི་བུད་མེད་དོ། ། དབེན་པ་ན་
འདུག་པ་དང་འགྲེང་བ་གཉིས་ཀྱིའོ། ། ཉལ་བོ་བྱེད་པར་ཤོམ་པ་
ཉིད་ལ་ཡང་ངོ་། ། ལྷན་ཅིག་ཉལ་བ་ལའོ། ། རིག་པའི་སྐྱེས་པ་
མེད་པའི་བུད་མེད་དང་ལྷན་ཅིག་ལམ་དུ་འགྲོ་བ་ལའོ། ། འོག་མ་
གཉིས་ལའོ། ། ཁྱིམ་པ་མོ་ལ་སྟོན་པ་ལའོ། ། སྐྱེས་པ་མེད་པར་
རོ། ། རིག་པའོ། ། ཡོད་ཀྱང་མི་རུང་བ་ལའོ། ། དེ་ནི་ཉེས་བྱས་
ཀྱིའོ། ། གླིང་གཞན་ནས་སྐྱེས་པ་དང་། འགྱུར་བ་སྟོན་པ་གཉིས་
ནི་མ་ཆོག་པ་ཉིད་དོ། ། དེའི་ནི་བརྡ་ཕྲད་པ་ཉིད་དོ། ། རྣམ་པ་དེ་
ལྟ་བུ་ཉིད་ལ་ནི་མཚན་ཅིག་ཤོས་དོན་མེད་དོ། ། འདིར་ཕྱེད་ཉིད་
བྱེད་པ་ཡིན་ནོ། ། འོག་མ་གསུམ་ལ་ལེགས་པར་སྨྲས་པ་དང་ཉེས་
པར་སྨྲས་པ་དག་གི་དོན་ཀུན་ཤེས་པ་དང་། གཞན་ལ་འཁྲིག་པ་
བསྟེན་པར་བྱ་པའི་མཐུ་ཡོད་པ་ཉིད་ཡིན་ན་དངོས་གཞིའོ། །
གཞན་དུ་ན་འོག་མའི་འོ། ། མ་ནིང་མོ་དང་མ་ནིང་ཕོ་དང་། སྤྲུལ་
བ་མོ་ལ་ཡང་དེ་བཞིན་ནོ། །གསུམ་པོ་འདི་ལ་སྐྱེས་པའོ། ། གལ་
ཏེ་དེ་དག་གི་བདེ་བ་ཉམས་སུ་མྱོང་བར་བྱ་བའི་འདུན་པ་ཀུན་ཏུ་
འདོད་ཆགས་དང་ལྡན་པས་ཀྱང་ངོ་། ། ལུས་ཀྱི་རེག་པ་བདག་གིར་

བྱེད་ནའོ། ། འདིར་ལན་བུ་ནི་དེ་དང་ལྡན་པ་ཉིད་དོ། ། དེ་དང་
འབྲེལ་པའི་གོས་ལ་ཡང་ངོ་། ། ནོམ་པ་དང་ཉུག་པ་དང་སྤྲོད་པ་
དང་འཛིན་པ་དང་འདྲེན་པ་དང་ཡོངས་སུ་འདྲེན་པ་དང་འོག་ནས་
འཁྱུད་པ་དང་སྟེང་ནས་འཁྱུད་པ་དང་དམ་དུ་སྦྱོར་བ་རྣམས་ལ་ནི་
བྱེ་བྲག་མེད་པ་ཉིད་དོ། ། བསྟེན་པར་བྱ་བས་བྱས་པ་ཉིད་ཀྱང་
ངོ༌། ། གོས་ཀྱི་བར་དུ་ཆོད་པ་ལ་ནི་འོག་མར་རོ། ། ཉེས་བྱས་ཀྱི་ན་
སྨད་པ་ནི་གཞན་ཉིད་མ་ཡིན་ནོ། ། དགེ་སློང་མ་ལ་རེག་པར་མི་
བྱའོ། ། བུད་མེད་ལ་ཡང་མི་བྱའོ། ། ཆུར་ཉམ་ཐག་པ་བསྒྲལ་བའི་
ཕྱིར་ནི་རེག་པར་བྱའོ། ། མ་དང་སྲིང་མོ་དང་བུ་མོའི་འདུ་ཤེས་ཉེ་
བར་བཞག་སྟེ། ལག་པའམ་སྐྲ་དག་ལས་སོ། ། དྲན་པ་རྙེད་པར་
བྱ་བའི་ཕྱིར་ཕྱེ་མ་བདལ་བའི་སྟེང་དུ་ཁ་བུབ་ཏུ་གཞག་གོ།ཁྲིའུ་
བཞིན་དུ་བསྲུང་བར་བྱའོ། ། བ་ལང་རྫི་དང་ཕྱུགས་རྫི་དག་ལ་
གཏད་དེ་ཟན་ལ་འགྲོ་བར་བྱའོ། ། འཚོའམ་འོན་ཏེ་མ་ཡིན་ཞེས་
ཡང་དང་ཡང་དུ་བརྟག་པར་བྱའོ། ། སེམས་དག་པས་སྙིང་བརྩེ་
བས་བུད་མེད་འཁྱུད་པ་ལ་ཉེས་པ་མེད་དོ། ། ལུས་ཀྱི་རེག་པའི་
དགེ་འདུན་ལྷག་མ་རྣམ་པར་འབྱེད་པའོ། ། འཇམ་པ་དང་དྲོ་བ་
དང་སྙི་བའི་བསམ་པ་ཉིད་ན་སྦོམ་པོའོ། ། སྙིང་བརྩེ་བས་སྡུག་
བསྔལ་ལས་ཐར་བར་བྱ་བ་ལ་ནི་ལྟུང་བ་མེད་དོ། ། མ་དང་བུ་མོ་
དང་སྲིང་མོ་དག་ལ་དེ་དག་ཏུ་འདུ་ཤེས་པའོ། ། སྔོན་སྤྱད་པ་ཉིད་

ལ་ཀུན་དགའ་བའོ། ། ལུས་ཀྱི་རེག་པ་ཞུ་བའི་སྐབས་སོ། ། ཟས་
དང་ས་དང་བོང་བ་ལ་སོགས་པ་མོའི་དབང་བོར་འཇུད་ན་སྦོམ་
པོའོ། ། རྐང་བ་དང་ཕྲག་པ་ལ་སོགས་པས་བུད་མེད་ལ་འཕུལ་ན་
ཉེས་བྱས་སོ། ། དེའི་སྟན་ལ་ཡང་ངོ་། ། འགྲེད་པ་འགྱེལ་བའི་
བུད་མེད་སློང་བའོ། ། བུད་མེད་ཀྱིས་དེ་གསུམ་བྱེད་པ་ལ་ནི་ལྟུང་
བ་མེད་དོ། ། བཟུང་བ་ལ་ཡང་ངོ་། ། མས་འཁྱུད་པ་ལ་ཡང་
ངོ་། །བང་བར་བུ་མོ་འདུག་པ་ལ་ཡང་ངོ་། ། བུད་མེད་འཁྲུལ་བ་
སྟེང་དུ་འགྱེལ་བ་ལ་ཡང་ངོ་། ། ལུས་ཀྱི་རེག་པ་འདུལ་བྱེད་དག་གོ།
ལུས་ཀྱི་རེག་པའི་དགེ་འདུན་ལྷག་མའོ། ། ། འཁྲིག་པ་སྨྲས་
ནའོ། །རྒྱུ་ལ་སོགས་པའི་དོན་གྱིས་སོ། ། གང་ལ་གོ་བར་བྱ་བ་
ཉིད་དེ་བརྡ་ཕྲད་པ་ན་མཐའོ། ། དེ་དང་འབྲེལ་བའི་དོན་སྨྲས་པ་
ནི་སྦྱོར་བ་མ་ཡིན་པ་མ་ཡིན་ནོ། ། བསྔགས་པ་དང་བསྔགས་པ་མ་
ཡིན་པ་དང་གསོལ་བ་དང་ཉེ་བར་གསོལ་བ་དང་འདྲི་བ་དང་ཡོངས་
སུ་འདྲི་བ་དང་། རྗོད་པ་དང་སྨོན་པ་དང་གཤེ་བ་དང་ཕྱིར་སྨྲ་བ་
སྒྲུབ་པ་དག་ལ་ནི་བྱེ་བྲག་མེད་པ་ཉིད་དོ། ། དོན་གཞན་ལ་བསམ་
པས་ལྗོངས་ཀྱི་ངེས་པའི་ཚིག་གི་དབང་གིས་ན་ལྟུང་བ་མེད་དོ། །
མིང་གི་ཆ་ཉིད་འདྲ་བ་ལ་ཡང་ངོ༌། ། འཁྲིག་པ་དང་ལྡན་པ་སྨྲ་བའི་
དགེ་འདུན་ལྷག་མ་རྣམ་པར་འབྱེད་པའོ། །མཛེས་པ་ཡིན་ནོ། །
སྡིག་ཅན་ཡིན་ནོ། ། རྨའི་སྒོ་མཛེས་པའམ་སྡིག་ཅན་ཡིན་ནོ། ། །

་
་
་
་
བགོ་བཤའ་གྱིས་ཤིག་ཁོ་བོ་ལ་བགོ་བཤའ་གྱིས་ཤིག ། ཁོ་བོ་དང་
ལྷན་ཅིག་ཉོལ་ཅིག ། ཕྲད་པར་གྱིས་ཤིག ཅེས་སྨྲ་ན་སྦོམ་
པོའོ། ། འཁྲིག་པ་དང་ལྡན་པར་སྨྲ་བའི་དགེ་འདུན་ལྷག་མ་ཞུ་བའི་
སྐབས་སོ། ། དེ་བཞིན་དུ་རྫུ་འཕྲུལ་གྱི་རྣམ་པར་འཕྲུལ་བའི་ཆོས་
ཅན་ལ་སྨྲ་ནའོ། ། སུ་ཁོ་བོ་ལ་ནས་བྱིན་ཅིག སྲུ་ཁྱོད་ལ་ཅི་མཐོང་
བདེ་བྱིན་ཅིག་སྲུ་ཁྱོད་ཀྱི་མདུན་ན་མོ་གང་ཡིན་པ་དེ་བྱིན་ཅིག་སུ་
ཁྱོད་ཀྱི་ཡིད་དུ་འོང་བ་གང་ཡིན་པ་དེ་བྱིན་ཅིག ཁྱོད་ཅི་ལ་དགའ་
བ་བྱིན་ཅིག་ཅེས་བདག་ལ་སྨྲས་པ། ཁྱོད་ཅི་ལ་དགའ་ཞེས་ཟེར་བ་
ལ་སུ་ཁྱོད་ལ་ཁོ་བོ་དགའ་འོ་ཞེས་བྱ་བ་དང་། ། སུ་ཁོ་བོ་ལ་ཆུ་དང་
བཅའ་བ་དང་ཐུག་པ་དང་བཟའ་བ་བྱིན་ཅིག་ཁྱོད་ཉིད་དེ་དག་ཡིན་
ནོ། །ཞེས་སྨྲས་པ་དག་ལའོ། ། ཁྱོད་ལ་བོང་བུ་དག་དེ་ཕྱེད་པར་
གྱུར་ཅིག སྲུ་སྐྱེས་བུ་འཕྱོན་མ་བ་དག་ལ་བསོད་སྙོམས་སྤྱོད་དམ་
ཞེས་ན་ཡང་ངོ་། ། དེར་འགལ་དུམ་དག་ཆུག་ཅིག་ཅེས་ན་ཡང་
ངོ་། ། རང་བཞིན་གྱིས་གནས་ངན་ལེན་བརྗོད་པས་གནས་ངན་
ལེན་སྨྲས་པ་ཡང་ངོ་། ། འཁྲིག་པ་དང་ལྡན་པ་སྨྲ་བ་འདུལ་བྱེད་
དག་གོ།འཁྲིག་པ་དང་ལྡན་པ་སྨྲ་བའི་དགེ་འདུན་ལྷག་མའོ། །
བདག་ཉིད་དང་འཁྲིག་པ་ཀུན་ཏུ་སྤྱོད་པ་བསྔགས་ནའོ། ། དེས་
བསྔགས་པ་ལ་རྗེས་སུ་ཡི་རངས་བའི་དོན་གྱི་ཚིག་ནི་དེ་དང་
འདྲའོ། ། དེ་ཉིད་ཕྱིར་བཟླས་ནའོ། ། དེ་དང་འཁྲིག་པ་དང་ཉེ་

བར་མ་སྦྱར་ན་སྦྱོར་བ་ཉིད་དོ། ། གཉིས་ཀ་དང་ན་ནི་དེའིའོ། །
བསྙེན་བཀུར་བསྔགས་པའི་དགེ་འདུན་ལྷག་མའོ། ། ། །
ཕྲད་ནའོ། ། གཞན་དང་ངོ༌། ། གཞན་དུའོ། ། དེའི་དོན་དུ་མི་
མཐུན་པ་མཐུན་པར་བསྒྲུབ་པའི་ཕྱིར། ། སྤྲད་པར་བྱ་བ་ལས་སྒྲིང་
བམ་ནོས་པས་གཞན་དེ་ལ་གོ་བར་བྱས་ཤིང་དེས་སྨྲས་པ་སྔ་མ་ལ་
བརྗོད་ནའོ། ། འཇུག་པ་བར་མའི་ཕྱང་ཡར་ཐོས་པ་ཉིད་ན་དེ་བྱས་
པ་ཉིད་དོ། ། གསུམ་པོ་དེ་དག་གི་བྱ་བ་ཉིད་ནི་ཐ་དད་པ་ཉིད་
དོ། །མི་ཉིད་ལ་མཐའི་བྱེད་པ་བོ་ཉིད་མ་ཡིན་ཡང་སྦྱོར་བ་ཉིད་མ་
ཡིན་པ་མ་ཡིན་ནོ། ། འབྲས་བུ་གཅིག་པ་ཉིད་ཀྱི་ཕྱིར་བྱེད་པ་བོ་སོ་
སོ་ལ་བྱ་བ་རྫོགས་པ་མེད་པ་མ་ཡིན་ནོ། ། འདིར་མངགས་པ་ནི་
རང་ཉིད་དང་འདྲའོ། ། དེ་གཉིས་ཀྱི་བདག་པོ་ནི་སྤྲད་པར་བྱ་བ་
ཉིད་དང་འདྲའོ། ། གཞན་ལ་བྱས་པ་ཉིད་ནི་ཉེས་བྱས་སོ། ། སྦྲང་
ཡིག་དང་ལག་ཡིག་དང་ཡུལ་ཕྱོགས་དང་བརྡའ་དང་མཚན་མ་
རྣམས་ནི་ཚིག་ཉིད་དང་འདྲའོ། ། སྨད་འཚོང་མ་ནི་མི་མཐུན་པ་
ཉིད་དོ། ། བདག་པོ་ཉིད་མ་ཡིན་པས་བཞི་བ་མན་ཆད་ཞུགས་པ་
ཉིད་དོ། ། འཐབས་པ་ཉིད་ན་ཉམས་པ་ཉིད་དོ། ། གལ་ཏེ་དེ་
དབང་བ་ཆུང་མ་མ་ཡིན་པར་བསྒྲགས་པ་ཉིད་ཀྱང་ངོ་། ། འཐབས་
པ་ཉིད་ཀྱི་མོད་ལ་དང་འོག་ཏུ་དང་དུམ་པ་བཅད་པ་ཉིད་དང་།
རྡེའུ་གསུམ་གཏོར་བ་ཉིད་དང་ཆོ་ག་བཏང་བ་ཉིད་དང་ཆུང་མ་མ་

ཡིན་པར་བསྒྲགས་པ་ཉིད་དང་དྲིལ་བསྒྲགས་པ་ཉིད་དག་ནི་སྲོག་
དང་ལྡན་པ་ཉིད་དག་བཞིན་ནོ། ། དེའི་དང་བོ་གསུམ་ལ་ནི་ཉེས་
བྱས་ཀྱི་དབང་དུ་བྱས་པ་ཉིད་དོ། ། ཅིའི་ཕྱིར་འདིའམ་འདི་མི་སྤྲད་
གྱོས་པོའི་གན་དུ་མི་འགྲོ་མི་བཀྲི་ཞེས་ཟེར་བ་དག་ཀྱང་ངོ༌། ། སྨྱན་
བྱེད་པའི་དགེ་འདུན་ལྷག་མ་རྣམ་པར་འབྱེད་པའོ། ། ། །
མངལ་ན་གནས་པ་དང་མེད་པ་དང་ངེས་པ་དང་མི་བསྟེན་པ་དང་
ཉོས་པ་དང་མཐུན་པ་དང་། བདག་གི་སྨྱན་བྱེད་པ་ནི་སྦོམ་
པོའོ། ། སྐད་སྦྱར་བ་ཉིད་སྟོན་ནའོ། ། འཐབ་དཀྲོལ་གྱིས་འཕྲོག་
ཏུ་འཇུག་ནའོ། ། ཆུང་མའམ་བུད་མེད་ཆེ་གེ་མོ་ཞིག་ཉོས་ཤིག་ཅེས་
ཟེར་ནའོ། ། བུད་མེད་ཅེས་ཟེར་ན་ཉེས་བྱས་སོ། ། རྙེད་མོད་ཅེས་
པ་ཡང་ངོ་། ། སྨྱན་བྱེད་པ་ཞུ་བའི་སྐབས་སོ། ། ། ། །
སྒྲ
3
;་
གསུམ་
སྨིཾ ༧འི་
་
;
ས
།
་
༈ ཨ་
1
་༔ ས་
་
་༣
༣
བྱིན་པ་ལས་དོར་བྱས་པ་སྤྲད་པས་ནི་སྦོམ་པོའོ། ། ཆོས་ཀྱི་
ཕུང་བོ་སྔོན་དུ་བཏང་སྟེ་བོས་པས་སོ། ། དོན་གཞན་དང་ལྡན་པས་
ཀྱང་ངོ༌། ། གཞན་ཞེས་བྱ་བས་སྐྱོན་ཆགས་པ་མེད་པར་སེམས་ཅན་
ལ་བསྣུན་པ་ཡང་མ་འཕངས་པ་ཉིད་མ་ཡིན་ནོ། ། སྨྱན་བྱེད་པ་
འདུལ་བྱེད་དག་གོ།སྤྱན་བྱེད་པའི་དགེ་འདུན་ལྷག་མའོ།། ། ། སྤྱོད་
ལམ་བཞིའི་སྣོད་མ་ཡིན་པ་ཉིད་ལ་ནི་ཉེས་པ་མེད་དོ། ། བསྐོས་པ་
ཉིད་དང་མ་བསྐོས་པ་ཉིད་དག་ནི་གཙོ་བོ་ཉིད་མ་ཡིན་ནོ། །
བསྐོས་པ་ནི་རང་ཉིད་དང་འདྲའོ། ། ཇི་སྐད་བསྒོ་བ་བཞིན་དུ་མི་

བྱེད་པ་ལ་ལུས་དང་ངག་གིས་ནོད་ནའོ། ། བྱས་པ་ནི་གཅིག་ཉིད་
དོ། ། ཡན་ལག་རྣམས་ནི་བྱེད་པ་བོ་ཐ་དད་པ་ཉིད་མ་ཡིན་ནོ། །
བཙལ་བ་ལའོ། ། དེས་རྗེས་སུ་གནང་བ་ལའོ། ། རྣམ་པ་དེ་ལྟ་
བུས་སོ། ། གཞི་མ་དག་པ་ལའོ། ། མ་བསྟན་པ་ལའོ། ། གནས་
བྱེད་དུ་བཅུག་ནའོ། ། མཐར་རོ། ། འོག་མ་ལ་ཡང་དེ་དག་ཉིད་
དེ་མ་བཙལ་བ་ཉིད་དོ། ། གཅིག་གི་དོན་དུའོ། ། ཚད་ལས་ལྷག་
པའོ། ། མི་རུང་བ་ཉིད་དང་རྩོད་པ་དང་བཅས་པ་ཉིད་དང་བརྩམ་
དུ་མི་རུང་བ་ཉིད་ནི་མ་དག་པའོ། ། སྐྱེ་བ་བོ་ཕྲ་མོའི་གནས་དང་
ལྡན་པ་ཉིད་དང་། རྒྱལ་བོ་དང་ལྷའི་གནས་དང་མུ་སྟེགས་ཅན་གྱི་
འདུག་གནས་ལ་བསྟེན་པ་ཉིད་དང་། ། ཤིང་ལྗོན་པ་གཅད་པར་བྱ་
བ་མ་ཡིན་པ་ཉིད་དང་ཕྱི་རོལ་འདོམ་གང་གི་མཐའི་ཉེ་འཁོར་གྱི་
ནང་རོལ་ན་ཆུ་ཀླུང་ངམ་ངམ་གྲོག་གམ་ཁྲོན་པ་དང་འདོམ་པ་ཉིད་
ནི་གོ་རིམས་བཞིན་དུ་དེ་དག་ཡིན་ནོ། ། ཚད་དང་ལྡན་པའི་ཁྲུ་
ཕྱེད་དང་དོ་ནི་བདེ་བར་གཤེགས་པའི་མཐོ་གང་སྟེ། ། ནང་རོལ་
ནས་དེ་བཅུ་གཉིས་དང་བདུན་གྱི་ཚད་དོ། ། དགེ་འདུན་ལས་
བསྟན་པ་ཐོབ་པ་ཉིད་ནི་བསྟན་པ་ཉིད་དོ། ། མ་དག་པ་གསོལ་
བར་མི་བྱའོ། ། རང་དག་རྟོག་ཏུ་འདོང་བར་བྱའོ། ། ཡང་ན་དགེ་
སློང་བསྐོས་པ་དག་གོ།སྟན་ལ་ཡང་དེ་བཞིན་ནོ། ། བྱས་པ་རྙེད་པ་
དང་བྱས་པ་ལ་ལོངས་སྤྱོད་པ་དག་ལ་ནི་ལྟུང་བ་མེད་དོ། ། རྙིང་བ་

འཆོས་པ་ལ་ཡང་ངོ༌། ། ཁང་བའི་དགེ་འདུན་ལྷག་མ་རྣམ་པར་
འབྱེད་པའོ། ། །། །
ཚོགས་ཀྱི་དོན་དུའོ། །གཙུག་ལག་ཁང་གི་དགེ་འདུན་ལྷག་
མ་རྣམ་པར་འབྱེད་པའོ། ། རྩོམ་པ་ནི་སྦྱོར་བ་ཉིད་དོ། ། མ་
གཡོགས་པ་བྱེད་དུ་འཇུག་པའི་མཐའ་ཡང་དེ་དང་འདྲའོ། །དུ་
མའི་དོན་དུའོ། ། མ་བསྐོས་པར་རོ། ། གང་ཟག་གིས་སོ། ། འཕྲོ་
ཟིན་པར་བྱེད་ན་ཡང་ངོ་། ། གསོལ་བའི་འོག་ཏུ་མ་གྲུབ་ན་ཉེས་
བྱས་སོ། ། ཁང་བ་དང་གཙུག་ལག་ཁང་གི་དགེ་འདུན་ལྷག་མ་ཞུ་
བའི་སྐབས་སོ། ། ཁང་བ་དང་གཙུག་ལག་ཁང་གི་དགེ་འདུན་ལྷག་
མ་གཉིས་སོ། ། ། ། །
་
་
ཕམ་པར་འགྱུར་བ་ལྷག་པར་སྤྱོད་པས་དགེ་སློང་ཉམས་པ་ལ་
ཡང་ངོ་། ། ཕྱོགས་ལས་རང་ཉིད་ནི་འདིར་ཡན་ལག་མ་ཡིན་
ནོ། ། རྫུན་དུ་སྨྲ་བས་སོ། ། གང་ཡང་རུང་བ་ལ་གོ་བར་བྱས་
ནའོ། ། ཉམས་པར་འདུན་པས་སོ། ། དེ་ནི་གཞི་གཞན་མ་ཡིན་ནོ།
། བརྗེད་པ་ནི་ཡོད་པ་ཉིད་མ་ཡིན་ནོ། ། དོན་གྱི་དེ་ཉིད་ནི་མི་
བརྫུན་པར་སྨྲ་བ་ཉིད་ཀྱི་རྒྱུ་མ་ཡིན་ནོ། ། གཞི་མེད་པའི་དགེ་
འདུན་ལྷག་མ་རྣམ་པར་འབྱེད་པའོ། ། །། །
བརྗོད་པར་བྱ་བ་གཞན་ལ་གནས་པའི་ཚིག་གིས་བརྫུན་ནའོ། །གཞན་གྱི་ཆ་དང་མཐུན་པའི་དགེ་འདུན་ལྷག་མ་རྣམ་པར་

;
འབྱེད་པའོ། ། མི་སྟེན་པས་སྐུར་བ་འདེབས་ན་སྦོམ་པོའོ། ། མིང་
མ་སྨོས་པ་ཡང་ངོ་། ། དེ་བཞིན་གཤེགས་པ་ལ་ངན་སེམས་ཀྱིས་
ཁྲག་ཕྱུང་བ་དང་དགེ་འདུན་གྱི་དབྱེན་བྱས་པའོ། ། བསམས་ཏེ་
སྨྲས་སོ་ཞེས་བྱ་བ་ལ་སོགས་པས་གཞོགས་སྨོས་བྱེད་ན་ཉེས་བྱས་
སོ། ། གཞི་མེད་པ་དང་བག་ཙམ་གྱི་ཞུ་བའོ། ། གཞན་གྱི་འཁོར་
ཁ་འདྲེན་ན་སྦོམ་པོའོ། ། བཟློག་པའི་ཚུལ་གྱིས་མི་གཏོང་བར་རྗེས་
སུ་བསྒྲུབ་པའི་རང་བཞིན་ནི་རྗེས་སུ་མཐུན་ནོ། ། གསོལ་བ་ནི་
བཟློག་པ་དང་འདྲ་བ་ཉིད་དོ། ། ཚིག་གི་སྐད་ཅིག་མ་གཅིག་ཉིད་
དོ། ། བཟླས་པ་ནི་ཐ་དད་པ་ཉིད་དོ། ། འཇུག་སྡུད་པ་ནི་མ་ཡིན་
ནོ། ། འཇུག་པ་ནི་སྦྱོར་བ་ཉིད་དོ། ། བསྐྲད་པ་དང་གླེང་བ་དང་
དྲན་པར་མ་བྱས་པ་ནི་དེའིའོ། ། དེ་ལ་ནི་བསྒོ་བར་མི་བྱ་བ་ཉིད་
དོ། ། དེ་དག་ལ་བཞམ་པ་དང་ལས་ཀྱིས་མི་བསྒོ་བར་མི་བྱའོ། །
དེའི་མཐའ་ལ་མི་གཏོང་ནའོ། ། རྟུལ་བར་བྱེད་པ་ཉིད་དོ། །
དབྱེན་ལའོ། ། དགེ་འདུན་གྱིའོ། ། དགེ་འདུན་གྱི་དབྱེན་བྱེད་
པའི་དགེ་འདུན་ལྷག་མའོ། ། དེའི་གྲོགས་ཉིད་རྗེས་སུ་སྒྲུབ་པར་
བྱེད་པའོ། ། རྗེས་སུ་ཕྱོགས་པའི་དགེ་འདུན་ལྷག་མའོ། ། རང་
སྐྲོད་པར་བྱེད་པའི་དགེ་འདུན་ལ་ལོག་པའི་བསམ་པས་དེ་དེ་ལ་དེ་
ལྟར་ཞུགས་སོ་ཞེས་རྫུན་དུ་སྨྲ་བ་ཉིད་དོ། ། ཁྱིམ་སུན་འབྱིན་པའི་
དགེ་འདུན་ལྷག་མའོ། ། །། དགེ་སློང་གིས་ལྷག་པའི་ཚུལ་

ཁྲིམས་ཀྱིས་གླེངས་པ་ཉིད་ན་བདག་ཉིད་ཀྱི་དེ་ལ་དགེ་སློང་དག་གིས་
བརྗོད་པར་མི་བྱ་བ་ཉིད་དུ་བྱེད་པའོ། ། བཀའ་བློ་མི་བདེ་བའི་
དགེ་འདུན་ལྷག་མའོ། ། དགེ་འདུན་ལྷག་མ་རྣམས་རྫོགས་
སོ། ། ། །
ཉིནམཚན་གྱི་དང་བོ་མ་ཡིན་པ་ལ་ཐ་མ་མ་ཡིན་པ་མེད་པ་
ཉིད་དོ། ། གནས་པ་ལ་ནི་སྦྱོར་བའི་སྣོད་ཉིད་དོ། ། དེའི་དང་བོ་
ནི་སྐྱ་རེང་དང་བོ་དེའོ། ། ལས་ལ་ནི་འདས་ན་ཉི་མ་ཤར་
བའིའོ། ། སྤྱང་བ་ལ་ནི་འདུ་ཤེས་ལས་གཙོ་ཆེར་རང་གི་ཉིད་
དོ། ། དེ་ནི་བསྔོས་པ་ཉིད་ན་བྲལ་བ་ཉིད་དོ། ། རབ་ཏུ་འབྱུང་
བའི་དོན་དུ་ངེས་པར་བྱས་པ་ཡང་དེ་ཉིད་དོ། ། ཆོས་གོས་ལས་
ཀྱང་རྣམ་པར་བརྟགས་ནའོ། ། འདི་ལ་རྗེས་སུ་ཞུགས་པ་ཉིད་ཀྱང་
ཉམས་པ་ཡིན་ནོ། ། རང་བཞིན་ལས་ཉམས་ན་ཡང་ངོ་། ། དེ་
ཡོད་ན་དངོས་པོ་དེ་ལྟ་བུ་གཞན་ལ་ཡང་འབྱུང་བ་ཉིད་དོ། ། ཞག་
བདུན་པ་ལ་ནི་རིགས་མཐུན་པ་ལའོ། ། ལྟུང་བ་དེ་ཡོད་ན་ཡོ་བྱད་
ཙམ་བདག་གིར་བྱས་པ་ལ་སྤང་བ་ཉིད་དོ། ། ཆུང་བ་ཉིད་ཀྱི་དུམ་
བུ་དེ་ནི་མི་འགྱུར་རོ། ། དགེ་འདུན་གྱི་ཡང་ངོ༌། ། འདི་ལ་མེད་པ་
དེ་ཉིད་གཙོ་བོའོ། ། འདི་གསུམ་ནི་ས་བརྐྱང་གཏིང་བ་ལ་མི་འབྱུང་
ངོ་། ། ཡོད་ནའོ། ། རང་གི་ཉིད་དོ། ། ཞག་བཅུར་རྗེས་སུ་
ཞུགས་པ་ཉིད་དོ། ། གཞན་གྱི་ཉི་མའི་དང་བོ་ལའོ། ། གོས་

ལའོ། ། འཁོར་གསུམ་ཁེབས་པའི་མཐའི་ཚད་ལའོ། ། བྱིན་གྱིས་
བརླབས་པ་དང་མ་འབྲེལ་བ་ལའོ། ། འབྲེལ་ཀྱང་རྗེས་སུ་ཞུགས་པ་
དང་བཅས་པ་ལའོ། ། འདི་ལ་གཞན་ཡོད་ན་བྱིན་གྱིས་མ་བརླབས་
པ་དེའི་ཤན་ཚུན་ཆད་ནས་སོ། ། འཆང་བའི་སྤང་བའོ། ། གདིང་
བ་དང་བྲལ་བ་ལ་ནི་ཉེས་པ་མེད་དོ། ། གལ་ཏེ་དེང་ཉིད་ཕྱིར་ལྡོག་
ཅིང་གནས་པར་བྱའོ་སྙམ་པ་མེད་ན་གདིང་བ་གཞག་སྟེ་འགྲོ་བར་མི་
བྱའོ། ། དེ་ལྟར་བསམས་ཏེ་སོང་ནས་དུས་མ་འབྱོར་ན་དེ་བརྙས་ཏེ་
དེར་གནས་པར་བྱའོ། ། མ་རྙེད་ན་བླ་གོས་བཞི་བལྟབ་ཏུ་བྱས་པའི་
སྟེང་དུ་ཡུན་རིང་དུ་མི་ཉལ་བར་རོ། ། སྣམ་སྦྱར་བཞག་པར་མི་
འོས་པའི་གནས་སུ་དབྱར་གྱི་རས་ཆེན་ཡང་བཞག་པར་མི་བྱའོ། །
ཆར་འབབ་ན་མི་བཞག་གོ།ཆུ་ཀླུང་གི་ཆོད་པར་འགྲོ་བ་ལ་ཡང་མི་
བཞག་གོ།དེ་གཉིས་དོགས་པར་ཡང་མི་བཞག་གོ།དགེ་སློང་དང་
བཅས་པ་ཉིད་དང་སྒོ་གླེགས་དང་བཅས་པ་ཉིད་དུ་བཅས་པའི་
གནས་དང་ཆར་འབབ་པ་དང་ཆར་འབབ་ཏུ་དོགས་པ་དང་།
བགྲོད་པར་བྱ་བ་ཆུ་ཀླུང་གིས་ཆོད་པ་ཉིད་ལྟ་བུ་མེད་ན་གནང་བ་མ་
བྱིན་པ་དང་སྲ་བརྐྱང་མ་གཏིང་བས་སྣམ་སྦྱར་མེད་པར་གར་ཡང་
འགྲོ་བར་མི་བྱའོ། ། གནས་སུ་ཕྱིན་པར་མི་འགྱུར་ན་ཆོས་གོས་ཀྱི་
ཕྱུང་སྟེ་གཞན་ལ་བྱིན་གྱིས་བརླབ་པ་ནི་ཆོ་གའི་རྣམ་པའོ། ། རྣམ་
སྦྱར་ལྕི་བ་ཉིད་ཡིན་ན་རྒན་པོ་དང་ནད་པ་དག་ལ་མི་འབྲལ་བའི་

གནང་བ་སྦྱིན་ནོ། །བྱིན་གྱིས་བརླབས་པ་དང་གནང་བ་མ་ཐོབ་པ་
ནི་བྱེད་པ་བོ་ཉིད་དོ། ། དེའི་གནས་ཉེ་འཁོར་དང་བཅས་པ་ནས་
གཞན་ན་གནས་པ་ལ་སྐྱ་རེང་ཤར་ནའོ། ། མཚམས་བྱས་པ་ལ་ནི་
མཚམས་གནས་ཀྱི་མཐའོ། ། བདག་པོ་གཅིག་ཉིད་མ་ཡིན་པའི་
བར་གྱི་མཚམས་རྣམས་ནི་ཐ་དད་པ་ཉིད་དོ། ། ནོར་ལས་དང་ལྟ་
བ་ལས་དད་པ་ཐ་དད་པ་མ་ཡིན་པའི་ཡང་ངོ་། ། ཡལ་ག་དང་ཡལ་
ག་ཕྲ་མོ་དག་མ་རེག་པ་ནི་གནས་ཐ་དད་པ་ཉིད་དོ། ། རྩི་བ་ནི་ཐུན་
མོང་ངོ་། ། རྩ་བའི་རྩ་བ་ལ་སོགས་པ་ཡང་ངོ་། ། ཡལ་ག་དང་ལོ་
མ་རེག་པའི་ཤིང་ལྗོན་པ་རྣམས་ནི་གནས་གཅིག་པ་ཉིད་དོ། །དེའི་
ཆ་འོག་མར་སྦྱངས་པ་ནི་སྟེང་གཡོགས་དང་འདྲའོ། །གྲུ་དང་ཤིང་
རྟ་དག་གི་ཡང་ངོ་། ། མཚམས་མེད་པ་ལ་ནི་ཡན་ལག་གིས་ཁྱབ་པ་
མཐའོ། ། ཉེན་འཁོར་ནི་ཁོར་ར་ཁོར་ཡུག་ཏུ་འདོམ་རེ་རེའོ། །
རྩིག་པས་བསྐོར་བའི་གྲོང་ལ་ནི་ཇི་ཙམ་དུ་བ་ལང་དྲུག་དང་ལྡན་
པའི་ཤིང་རྟ་སྨུག་མ་ཅན་གྱིའམ་བྱ་གག་སྤར་ནས་འདུག་པའི་ལམ་
གྱིས་ཁྱབ་པའོ། ། རིབ་མས་བསྐོར་བ་ལ་ནི་ར་ལུག་གི་རྡུལ་གྱིའམ་
མི་རང་བཞིན་གྱི་ངོ་ཚ་དང་ལྡན་པའི་བཤང་བའི་ལམ་གྱིས་སོ། །
འོབས་ཀྱིས་བསྐོར་བ་ལ་ནི་སྐས་གདང་བུ་བཅུ་གཉིས་པའིའམ་ཕྱག་
དར་བོར་བའི་བོང་བ་རགས་པའི་ལམ་གྱིས་སོ། ། གནས་དེའི་
འཕྲལ་གྱི་བྱ་བ་དང་འགྲོ་བ་དང་འདུག་པ་དང་རྡུལ་དག་གིས་དེར་

jiii་ཉེས་
གཏོགས་པ་ཁྱབ་པའོ། ། མཚམས་མེད་པའི་ལམ་དུ་ཐ་དད་པ་མ་
ཡིན་པར་འགྲོ་བའི་མི་དེ་ལ་ནི་འདོམ་བཞི་བཅུ་རྩ་དགུའོ། །
མཚམས་གཞན་ནི་མ་ཡིན་ནོ། ། དབུས་ནས་རྒྱང་གྲགས་ཀྱི་མཐའ་
ཕན་ཆད་ནི་ཐ་དད་པ་ཉིད་དོ། ། འབྲལ་བའི་སྤང་བ་རྣམ་པར་
འབྱེད་པའོ། ། དམ་དུམ་དུ་གྱུར་པ་ལ་བྱིན་གྱིས་བརླབས་པ་མེད་
པར་མི་འགྱུར་རོ། ། སྤང་བ་ལ་མི་འཆགས་པ་མ་ཡིན་ནོ། ། དགེ་
འདུན་གྱི་ལ་ཡང་ངོ་། ། དེ་ལས་འབྲལ་བར་འགྱུར་རོ། ། གཞན་
གནས་པས་གཞན་གྱི་གནས་མི་ཉམས་སོ། ། ཆོས་གཞན་པ་དང་
འདི་བ་དག་ནི་ལྟ་བ་ལས་ཤེས་བྱ་བས་མ་འཕངས་པ་མ་ཡིན་ནོ། །
ཐུན་མོང་བ་དག་གི་སྒོ་ཁང་ཡང་མ་ཡིན་ནོ། ། ནོར་ལས་ཤེས་བྱ་
བས་ཕ་དང་བུ་དག་ཀྱང་མ་ཡིན་ནོ། ། སྤངས་པ་ཉིད་ཀྱང་དེ་དང་
འདྲའོ། ། ཉལ་པོ་བྱེད་པར་ཤོམ་པ་ཉིད་ཀྱང་ངོ་། ། གྲོངས་པ་ལ་
དེ་ཡོད་པ་ནི་གཙུག་ལག་ཁང་གི་ཉེན་ཀོར་ཉིད་མ་ཡིན་ནོ། །
འབྲལ་བའི་སྤང་བ་ཞུ་བའི་སྐབས་སོ། ། །། །
འབྲལ་བའི་སྤང་བའོ། ། ཁ་བསྐང་བ་ལ་རེ་བ་མེད་ན་ཆུང་
བ་ཁྲུ་གང་ཡན་ཆད་ཀྱང་ཆོག་པ་དང་འདྲའོ། ། བྱིན་གྱིས་བརླབ་
པར་བྱ་བ་ཡོད་པ་ཉིད་ན་ཡང་ངོ་། ། གཞན་དུ་ན་དེ་ནི་ཞག་སུམ་ཅུ་
འདས་ནའོ། ། ཁ་དོག་ལ་སོགས་པ་ལས་རིགས་མི་མཐུན་པ་ནི་ཆོག་
པ་ཉིད་མ་ཡིན་ནོ། ། དཀར་པོ་ཉིད་ནི་ཁ་དོག་ཐམས་ཅད་པ་ཉིད་

དོ། ། དེ་རྙེད་ན་ཞག་བཅུ་བ་དེའི་དང་བོ་ལ་བག་ལ་སློན་པ་ཉིད་
དོ། ། གསར་བ་ལས་སྣམ་སྦྱར་གྱི་མཐའ་ནི་ཉི་རིམ་མོ། ། གདིང་
བ་ཡང་ངོ༌། ། བླ་གོས་དང་ཐང་གོས་གཉིས་ཀྱི་ནི་ཆིག་རྐྱང་ངོ་། །
དུས་ཚིགས་སུ་སྤྱད་པ་ལས་ནི་ཉིས་འགྱུར་དུའོ། ། ཕྱག་དར་ཁྲོད་
ལས་བྱས་པ་དག་ནི་ངེས་པ་མེད་དོ། ། རྙིངས་པ་ཉིད་དང་དེངས་
པ་ཉིད་ལ་ནི་ཅི་དགོས་པ་ལྷག་པར་སྦྱར་རོ། ། ལྷག་པར་སྦྱར་བ་
ཉིད་དུ་མི་བྱའོ། ། སྤང་བར་འགྱུར་བ་ཉིད་ཀྱང་ཡིན་ནོ། ། རིགས་
པ་ཅན་བྱི་དོར་བྱས་ནས་འདི་ཉིད་དུ་སྦྱོར་བར་བྱའོ་སྙམ་པའི་སེམས་
མ་བསྐྱེད་པར་དབོག་པར་མི་བྱའོ། ། གང་ཡང་རུང་བས་ཕོག་པ་མ་
སྦྱར་བའི་སྔ་རོལ་དུ་སྤང་བར་འགྱུར་བ་ཉིད་དོ། ། སྣམ་སྦྱར་གྱི་
སྣམ་ཕྲན་དག་ནི་དགུ་ཡན་ཆད་ཉི་ཤུ་རྩ་ལྔ་མན་ཆད་དེ་ཟུང་མ་
གཏོགས་སོ། ། དེ་ཡན་ཆད་ནི་ཚོམ་བུའོ། ། དང་བོ་གསུམ་ལ་ནི་
དེ་དག་གི་གླེགས་བུ་བྱེད་དང་གསུམ་པ་ཉིད་དོ། ། གཉིས་པ་ལ་ནི་
གླེགས་བུ་ཕྱེད་དང་བཞི་བ་ཉིད་དོ། ། གསུམ་པ་ལ་ནི་གླེགས་བུ་
ཕྱེད་དང་ལྔ་བ་ཉིད་དོ། ། བྱིན་གྱིས་བརླབ་ཏུ་རུང་བ་ཆེན་པོ་དག་
ནི་རང་གི་ཁྲུ་གསུམ་དང་ལྔ་དག་གོ།ཆུང་ངུ་དག་ནི་གཉིས་ཀ་ལས་ཁྲུ་
ཕྱེད་ཕྱེད་ཕྲི་བའོ། ། འབྲིང་རྣམས་ཀྱི་ཚད་ནི་བར་མའོ། ། ཐང་
གོས་ནི་དོ་དང་ལྔ་ཡང་ཡིན། ། དོ་དང་བཞི་ཡང་ཡིན་ནོ། །
འཁོར་གསུམ་ཁེབས་པ་ཉིད་ཡན་ཆད་ཀྱང་ངོ་། ། ཁྲུའི་དོན་ནི་ལུས་

པ་དད་པས་
་
ད
ཀྱི་ཆ་བདུན་ལས་གཉིས་སོ། ། མི་ཡོག་ན་རལ་ག་དཔུང་ཆད་
བྱའོ། ། ཟླ་བས་སྤང་བ་རྣམ་པར་འབྱེད་པའོ། ། དེ་བས་དམན་པ་
ནི་ཆུང་བ་དང་འདྲ་སྟེ་ཉེས་བྱས་སུ་འགྱུར་བ་ཉིད་དོ། ། འཁོར་གྱི་
ཕྱེད་མི་ཁེབས་པ་རེ་བ་མེད་པ་ཉིད་དོ། །རུང་བ་མ་ཡིན་པ་ཡང་ངོ་།
། གདོང་ཕྱིས་དང་ཆུ་ཚགས་དང་སྟན་འབྱམ་དང་དྲེའུ་རྔོག་ལ་
སོགས་པ་ཡོ་བྱད་ཀྱི་གོས་བྱིན་གྱིས་མ་བརླབས་པ་དག་གོ།ཟླ་བས་
སྤང་བ་ཞུ་བའོ། ། ཟླ་བས་སྤང་བའོ། ། སྦྲུམ་མ་དབེན་པར་གཞག་
གོདེར་དགེ་སློང་མ་རྣམས་ཀྱིས་ཡལ་བར་མི་དོར་རོ། ། དེ་ལ་ཟན་
སྦྱིན་པར་བྱའོ། ། ཕ་མ་དག་གི་བདུན་པ་ཚུན་ཆད་ལས་གང་ཡང་
རུང་བ་སྔ་མ་གཅིག་ལས་སྐྱེས་པ་ཡང་ཉེ་དུ་ཡིན་ནོ། ། འདུ་ཤེས་
གཙོ་ཆེར་བྱེད་པ་བོ་ཉིད་ཡིན་ནོ། ། དེ་ནི་ཤེས་གཙོ་བོའོ། ། དགེ་
སློང་མ་ཉིད་དང་དེ་ཉེ་དུ་མ་ཡིན་པ་ཉིད་དག་ལའོ། ། འོག་མ་ལ་
ཡང་ངོ་། ། བྱིན་གྱིས་བརླབས་པ་རང་གི་རྙིང་བ་འཁྲུར་གཞུག་པར་
འོས་པ་ཆོས་གོས་དང་གདིང་བ་དག་ལས་འགའ་ཞིག་བསྒོ་བས་
འཁྲུར་བཅུག་གམ་འཚེད་དུ་བཅུག་གམ་འཆག་ཏུ་བཅུག་པ་དག་
ནའོ། ། ཕྱོགས་ལས་བྱས་པ་ཡང་ལས་བྱས་པ་ཉིད་དོ། ། བྱས་པ་
ཉིད་ན་བྱེད་དུ་བཅུག་པ་ཉིད་ཡིན་ནོ། ། འབྲས་བུའི་མཐའ་མན་
ཆད་གཅིག་པ་ཉིད་དོ། ། ཚིགས་སུ་གྱུར་བ་ཉིད་ལ་འབྲས་བུ་རྣམས་
གཅིག་པ་ཉིད་དོ། ། འདུ་ཤེས་གཙོ་བོ་ཉིད་ལ་དོན་ཇི་ལྟ་བ་ཉིད་ལ་

་
ནི་དངོས་གཞིའོ། ། དོན་ཇི་ལྟ་བ་ཉིད་མ་ཡིན་པ་ལ་ནི་དངོས་གཞི་
དང་ཉེ་བའོ། ། ཡིད་གཉིས་ནི་འདུ་ཤེས་དང་འདྲའོ། ། དགེ་
འདུན་གྱི་ཁྲིམས་སུ་བྱ་བ་བསྲུང་བར་བྱའོ། ། གློ་བུར་དུ་འོངས་པས་
ཀྱང་དེ་ལས་མི་འགལ་བ་ཉིད་དུ་བྱའོ། ། ཡོད་དམ་མེད་པ་ཉིད་
དང་། ། ཇི་ལྟ་བུ་ཡོངས་སུ་ཤེས་པར་བྱ་བའི་ཕྱིར་དེས་དེ་དྲི་བར་
བྱའོ། ། ཧ་ཅང་ཡུན་མི་རིང་བར་རོ། ། སངས་རྒྱས་ཀྱིས་གསུངས་
པདགེ་འདུན་ལས་གཡོ་བ་མེད་དོ། ། ལྷུང་བཟེད་དང་ཆོས་གོས་
དང་དྲ་བ་དང་ཕོར་བུ་དང་སྐ་རགས་ལྷག་པ་དབུལ་བ་ན་དགེ་
འདུན་གྱིས་ཉེ་བར་གཞག་པའི་དོན་དུ་བླང་བར་བྱའོ། ། དེ་ལྟར་ཉེ་
བར་བཞག་པ་ནི་དེ་དག་མེད་པ་དག་གིས་ཅི་དགར་བཀུར་རོ། །
འཁྲུར་འཇུག་པའི་སྤང་བ་རྣམ་པར་འབྱེད་པའོ། ། ། །
བཤང་བ་དང་གཅི་བ་དང་ལྡན་ལྗིན་དང་འདམ་རྫབ་ལ་
སོགས་པས་མ་རུང་བར་གྱུར་པ་འཁྲུར་འཇུག་པ་ལ་ན་སྨད་པ་མེད་
དོ། ། དྲེའུ་རྔོག་དང་ཁྱིམ་པའི་གོས་དང་སྔས་ནང་ཚངས་ཅན་དང་།
རུང་བར་བྱས་པ་དང་སྤངས་པ་དང་དགེ་འདུན་གྱི་རྣམས་ལ་ནི་ཉེས་
བྱས་སོ། ། འཁྲུར་འཇུག་པའི་སྤང་བ་ཞུ་བའི་སྐབས་སོ། ། འཁྲུར་
འཇུག་པའི་སྤང་བའོ། ། ། །
འདུལ་བའི་མདོ། བམ་པོ་གསུམ་པ། དགེ་སློང་མས་གོས་
རིན་ཆེན་པོ་བརྗེ་བའི་ཕྱིར་བླང་བར་བྱའོ། ། དགེ་སློང་མ་དང་ལྷན་

1ཅིག་བརྗེ་བར་བྱའོ། ། མཉམ་པས་སོ། ། ཡང་ན་དེ་དགའ་བ་ཉིད་
ཀྱིས་སོ། ། ལེན་ནའོ། ། རྣམ་པར་རིག་བྱེད་ཀྱིས་སོ། ། གོས་
སོ། ། དགེ་འདུན་ལ་གོས་འབུལ་བ་དང་ལེགས་པར་སྨྲ་བ་ལ་ལྟུང་
བ་མེད་དོ། ། བསྙེན་པར་རྫོགས་པར་བྱེད་པ་དང་། ། བོར་རླག་
བྱུང་བ་དག་ལའོ། ། དད་རྫས་བརྗོད་དེ་མདུན་དུ་བཞག་ནས་མི་
ལྟོས་པར་སོང་བ་ལའོ། ། ལེན་པའི་སྤང་བ་རྣམ་པར་འབྱེད་
པའོ། ། ལག་ཏུ་འོངས་པ་ཉིད་ན་ཐོབ་པ་ཉིད་དོ། ། ལྟ་བའི་ཉེན་
འཁོར་དུ་གྱུར་བ་ནི་དེའི་དང་བོའོ། ། ཉེ་བར་མ་གྱུར་བ་ནོད་པ་ནི་
སྦྱོར་བ་ཉིད་དོ། ། རྒྱ་ཆེ་བ་དང་ཐ་སྙད་ཀྱི་དབང་མ་ཡིན་པ་ཉིད་ནི་
གོས་སྦྱིན་པ་ལ་སོགས་པ་ལ་གཙོ་བོ་ཡིན་ནོ། ། རེ་ཞིག་གི་སེམས་
ཀྱིས་ན་ལྟུང་བ་མེད་དོ། ། རིན་སྦྱིན་པ་བརྗེད་པ་ལའོ། ། ལེན་
པའི་སྤང་བ་ཞུ་བའོ། ། ལེན་པའི་སྤང་བའོ། ། ། ། མིའི་འགྲོ་
བར་གཏོགས་པ་ཁྱིམ་པར་གྱུར་པ་སྲོག་དང་ལྡན་པ་ཉེ་དུ་མ་ཡིན་པ་
ནི་ལྟུང་བའི་བྱེད་བ་པོ་ཡིན་ནོ། ། འོག་མ་གསུམ་ལ་ཡང་ངོ་། །
གོས་ཕྲོགས་པ་དང་རླག་པ་དང་ཚིག་པ་དང་རླུང་གིས་ཁྱེར་བ་དང་
ཆུས་ཁྱེར་བར་མ་གྱུར་པ་ལའོ། ། བསླངས་ན་ཉེས་བྱས་ཀྱིའོ། །
ཐོབ་ན་དངོས་གཞིའོ། ། ཆོས་གོས་སོ། ། མི་ཆུང་བའོ། ། རིན་
ཐང་དང་ཁ་དོག་དང་ཁྲུ་ཚད་ལས་རྣམ་པ་གང་བསླངས་པའོ། །
གཞན་ལ་ནི་ལྟུང་བ་མེད་དོ། ། རས་མ་དང་ཁ་ཚར་དག་སློང་

ནའོ། ། རྒྱུ་དང་སྤུན་ལ་ནི་ན་སྨད་པ་ཉིད་དོ། ། དེའི་རང་བཞིན་
ནི་དེ་དང་འདྲའོ། ། སློང་བའི་སྤང་བའོ། ། བྱིན་གྱིས་བརླབ་པར་
བྱ་བ་ཐམས་ཅད་མེད་ན་སློང་བར་རིགས་པ་ཉིད་དོ། ། དེ་ནི་ལྟུང་
བའི་བྱེད་པ་བོ་ཉིད་དོ། ། ཁྱིམ་པའི་སྟོད་གཡོགས་ཆེ་ཚད་ནི་རས་
ཡུག་ཆེན་ཁྲུ་བཅུ་གཉིས་པའོ། ། སྨད་གཡོགས་ནི་རས་ཡུག་ཕྲན་
བདུན་པ་དང་དོ་པའོ། ། དགེ་སློང་གི་ཚེ་ཚད་ནི་སྣམ་སྦྱར་དང་
ཤམ་ཐབས་ཀྱི་རིམ་པ་ཇི་སྐད་བསྟན་པའོ། ། ཟུང་བླང་བར་བྱ་བ་
ཉིད་དོ། ། གང་ཡང་རུང་བའོ། ། ཚད་དེ་ལས་ལྷག་པ་ནི་བསླང་
བར་བྱ་བ་ཉིད་མ་ཡིན་ནོ། ། སྔ་མ་ཐོབ་ན་ཁ་བསྐང་བ་ཡང་ངོ་། །
ལྷག་པ་སྦྱིན་པར་བྱ་བ་ཉིད་མ་ཡིན་ནོ། ། ཕྱི་མ་ཐོབ་ན་ལྷག་པ་སྤྱན་
པར་བྱ་བ་ཉིད་དོ། ། བསླང་བར་བྱ་བ་མ་ཡིན་པ་བསླངས་ན་ཉེས་
བྱས་སོ། ། ཐོབ་ན་དངོས་གཞིའོ། ། སྦྱིན་པར་བྱ་བ་མི་སྦྱིན་ན་
ཡང་ངོ་། ། སློང་བར་རིགས་པའི་སྤང་བའོ། ། སྦགས་པ་མ་ཕུལ་
བར་ཤེས་པ་ནི་མ་སྦགས་པ་དང་འདྲའོ། ། དེ་ཉིད་གཞན་ཡིན་
ནོ། ། སྦགས་པ་སློང་བའི་སྤང་བའོ། ། སྦྱིན་པར་བྱེད་པ་སྤུངས་ཆེ་
བ་ཡང་ངོ་། ། སྦྱོར་བ་གཅིག་པའི་ཕྱིར་ཐོབ་ན་གཅིག་ཉིད་དོ། །
སོ་སོ་ནས་སྦགས་པ་སློང་བའི་སྤང་བའོ། ། །།
བསྐུར་བ་རུང་བ་མ་ཡིན་པ་ཆོས་གོས་ཀྱི་རིན་སྤངས་ནས་
ཡོངས་སུ་དྲི་བ་སྔོན་དུ་བཏང་ཞིང་བསྟན་ཏེ་བསྒོ་ཞིང་སྨྲས་པ་བྱུང་

པ སས་
་
་
བའི་མཐའ་རྗེས་སུ་བརྗོད་པ་སྔར་བྱས་པའི་ཞལ་ཏ་བྱེད་པ་ལ་བསྐུལ་
བར་གྱུར་ནའོ། ། གོ་བ་མ་ནུས་པ་ཉིད་ན་བསྐུལ་བ་ཉིད་མ་ཡིན་
ནོ། ། མ་གྲུབ་ན་ལན་གཉིས་སུ་ཡང་ངོ༌། ། ལན་གསུམ་དུ་ཡང་
ངོ༌། ། དེའི་འོག་ཏུ་ལན་གསུམ་གྱི་བར་དུ་ཕྱོགས་སུ་བསྡད་པར་
བྱའོ། ། མ་གྲུབ་ན་སྦྱིན་པར་བྱེད་པ་ལ་བསྒྲིག་པར་བྱའོ། ། དེ་
ལྟར་སྤངས་པར་གྱུར་ཟིན་པ་ན་འབུལ་བར་བྱེད་ན་སྤངས་པ་སྨྲས་ཏེ་
སྦྱིན་པར་བྱེད་པའི་སེམས་བསྡུ་བར་རྗེས་སུ་བསྒྲུབ་པ་ཁས་ལེན་པ་
ལས་བླང་བར་བྱའོ། ། བསྐུལ་བ་དང་བསྡད་པ་ལྷག་གམ་ཁས་མ་
བླངས་ནའོ། ། བླངས་ནའོ། ། གསུམ་ཆར་མི་ཉིད་དང་། ཁྱིམ་
པ་ཉིད་ཡིན་ནའོ། ། མ་སྨྲས་ན་ཉེས་བྱས་སོ། ། མ་སྤངས་པ་
ལའོ། ། མ་དྲིས་པར་སྟོན་ན་ཡང་ངོ༌། ། རེ་བ་མེད་པ་ཉིད་ན་མ་
སྦྲན་ན་ཡང་ངོ༌། ། བསྐུར་བའི་སྤང་བའོ། ། སྟན་བཅང་བར་བྱའོ།
] སྲིན་བལ་གྱི་བྱས་སམ་བྱེད་དུ་བཅུག་ནའོ། ། སྟན་ལ་ནི་བཀྲམ་པ་
ཉིད་བྱེད་པ་མཐར་ཐུག་པའི་དང་བོ་ཡིན་ནོ། །བྱས་ཟིན་པ་རྙེད་
པ་དང་ཡོངས་སུ་ལོངས་སྤྱོད་པ་དང་། ། མངོན་པར་འདུ་བྱེད་པ་
དག་ལ་ནི་ལྟུང་བ་མེད་དོ། ། སྲིན་བལ་གྱི་སྤང་བ་རྣམ་པར་འབྱེད་
པའོ། །ཉུང་ངུ་དང་བསྲེས་པ་ཉིད་ན་ན་སྨད་པ་ཉིད་དོ། ། རྫས་
ཉམས་པ་ཉིད་ལ་ཡང་ངོ༌། ། སྲིན་བལ་གྱི་སྤང་བ་ཞུ་བའོ། ། སྲིན་
བལ་གྱི་སྤང་བའོ། ། ། ། ལུག་གི་བལ་ནག་པོ་འབའ་ཞིག་དག་

གོ་རང་བཞིན་གྱིས་སོ། ། སྔོན་པོ་དང་འདམ་ཁ་དང་ཁམ་པ་དག་
ཀྱང་དེ་ཉིད་དོ། ། བལ་ནག་པོ་འབའ་ཞིག་གི་སྤང་
བའོ། ། ། ། དེ་དག་ཕྱེད་པས་ལྷག་པ་ཉིད་ནའོ། ། ཕྱེད་དཀར་
བོ་དང་འཁོབ་བལ་དག་ལས་ཆ་མཉམ་པ་ཉིད་དུའོ། ། གློ་དང་རྒྱབ་
དང་གཉའ་བ་ནས་སྐྱེས་པ་ནི་སྔ་མའོ། ། མགོ་དང་རྐང་བ་དང་ལྟོ་
བ་ནས་སྐྱེས་པ་ནི་ཕྱི་མའོ། ། ཆ་གཉིས་བསྲེ་བའི་སྤང་བའོ། །
།། མཆུ་དང་ཞེང་གཉིས་ཀར་ལྷག་པ་ཉིད་ཡིན་ན་གཅད་པར་
བྱའོ། ། ཐུང་བ་དང་དོག་པ་ཉིད་དག་ནི་བསྐྱེད་པར་བྱའོ། ། རལ་
ན་བཙེམ་པར་བྱའོ། ། བུག་རྡོལ་དུ་གྱུར་ཏམ་ཤ་ཟད་པ་དག་ནི་
སྦྱར་བར་བྱའོ། ། བཅོས་དཀའ་བ་ཉིད་ཡིན་ན་སྦྱིན་ནོ། ། གནང་
བ་མ་ཐོབ་པ་གཞན་ཡོད་པའམ་རང་དགར་བཏང་བས་ལོ་དྲུག་མ་
ལོན་པར་སྟན་བྱས་པ་ཉིད་ནའོ། ། བརྩམས་པ་ཉིད་ན་རྩོམ་ན་ཟིན་
པདང་འདྲའོ། ། མཐར་ཐུག་ན་སྦྱོར་བའི་ལྟུང་བར་མི་འགྱུར་བ་
ཉིད་མ་ཡིན་ནོ། ། རབ་ཏུ་བྱུང་བ་གཞན་གྱི་ནི་ཐ་དད་པ་ཉིད་
དོ། ། ལོ་དྲུག་ཏུ་བཅང་བའི་སྤང་བའོ། ། ། ། གདིང་བ་རྙིང་
བ་ལས་བདེ་བར་གཤེགས་པའི་མཐོ་གང་གིས་མ་ཀླན་པའི་གདིང་བ་
གསར་བ་སྤྱོད་ནའོ། ། གལ་ཏེ་ཡོད་ནའོ། ། དེ་ཙམ་ན་ཡང་
ངོ༌། །བཅོས་པར་ནུས་ན་ཡང་ངོ༌། ། མཐུད་ཅིང་སྦྱར་དུ་རུང་
བས་ཀྱང་ངོ༌། །མཐོ་གང་གི་སྤང་བའོ། ། ཁྱེར་བ་མེད་ན་དཔག་

。་ཚད་གསུམ་ལས་འདས་པར་ལུག་གི་བལ་ཁྱེར་ནའོ། ། ཡོད་ན་ཡང་
ངོ་། ། ལམ་དུ་འགྲོ་བ་ནི་རྒྱང་གྲགས་ཀྱི་བདག་ཉིད་དོ། ། ཕྱེད་དུ་
ན་སྦྱོར་བའོ། ། རྫུ་འཕྲུལ་ལས་གཞན་པས་ནམ་མཁའ་ལ་འགྲོ་ན་
ཉེས་བྱས་སོ། ། སྤྲུལ་བས་ཀྱང་ངོ་། ། ཞྭ་དང་ལྷམ་སྒྲོ་གུ་ཅན་དང་
སྟོད་ཀོར་ནང་ཚངས་ཅན་དང་རྒྱུ་ཅིང་དང་ལྕག་པོད་དང་ཤུར་བུ་
ཕྲེའུ་ལ་སོགས་པའི་དོན་དུ་དེ་ཙམ་དག་ལ་ནི་ཉེས་པ་མེད་དོ། །
རྡུལ་ཕྲ་རབ་དང་རྡུལ་ཕྲ་མོ་དང་ཆུ་དང་ལྕགས་དང་རི་བོང་དང་
ལུག་དང་གླང་དང་ཉི་ཟེར་གྱི་རྡུལ་དང་སྲོ་མ་དང་ཤིག་དང་ནས་
དང་སོར་རྣམས་ནི་སྔ་མ་དྲུག་ལ་ཕྱི་མའོ། ། སོར་བཞི་དྲུག་ལ་ཁྲུ་
གང་ངོ་། ། ཁྲུ་ཕྱེད་དང་བཞི་ལ་མིའི་སྲིད་དོ། ། ཁྲུ་བཞི་ལ་
གཞུའོ། ། དེ་ལྔ་བརྒྱ་ལ་རྒྱང་གྲགས་སོ། ། དགོན་པའི་དང་བོ་ནི་
དེའི་མཐའོ། ། ལུས་ཀྱི་ཁུར་མི་བསྐུར་རོ། ། གློ་དང་རྒྱབ་དང་རྐེད་
པ་དང་མགོ་བོ་དག་གིས་མི་བསྐུར་རོ། ། འདིར་ཐུན་མོང་མ་ཡིན་
པ་ཉིད་དུ་དོགས་པར་མི་བྱའོ། ། ཁུར་ཕྱེད་ལས་ལྷག་པར་བསྐུར་
བར་མི་བྱའོ། ། བལ་ཐོགས་པའི་སྤང་བའོ། ། ། ། ཆོས་གོས་
རྙིང་བའི་གནས་སུ་ལུག་གི་བལ་དག་གོ།འཆག་པར་རྨེལ་བའིའོ། །
བལ་རྨེལ་དུ་འཇུག་པའི་སྤང་བའོ། ། རིན་པོ་ཆེ་བདག་གིར་བྱས་
ནའོ། ། ལྕོགས་པ་ཉིད་ན་དེ་རྫོགས་སོ། ། དེ་བས་ཕ་ཟད་ན་ནི་
ཕྱེད་ཉིད་དོ། ། རང་གི་རུང་བར་མ་བྱས་པ་ཡང་ངོ་། ། རེག་གམ་

རེག་ཏུ་བཅུག་ནའོ། ། གང་ཡང་རུང་བས་སོ། ། སྙད་གདགས་སུ་
རུང་བའི་ཟངས་མ་ལ་ནི་ཉེས་བྱས་སོ། ། གཞན་ལ་ནི་ལྟུང་བ་མེད་
དོ། ། ཞ་ཉེ་དང་ཁྲོ་ཆུ་དང་རོ་ཉེ་དང་ལྕགས་དག་ལ་ཡང་ངོ༌
དགེ་ཚུལ་གཉིས་ཀྱིས་ཀྱང་ངོ་། ། སྦྱིན་བདག་བདག་པོ་ཉིད་དུ་མོས་
སུ་གཞུག་པ་དང་ཞལ་ཏ་བྱེད་པ་བདག་པོ་ཉིད་དུ་ཁས་ལེན་དུ་
གཞུག་པ་དང་བྱིན་གྱིས་བརླབ་པ་ཞེས་བྱ་བ་ནི་རུང་བ་དག་ཡིན་
ནོ། ། ཆོས་དང་ལྡན་པའི་དོན་མི་བདོག་པའི་རྐྱེན་ལས་གཞན་པ་ལ་
མི་འཆགས་སོ། ། བདག་པོ་རིང་བ་ཉིད་ཡིན་ན་ཡང་ཉམས་པ་མེད་
དོ། ། བདག་ཉིད་ཀྱི་དོན་དུ་བཟའ་བ་བྱེད་དུ་གཞུག་ཏུ་རུང་
ངོ༌། ། དེ་བྱེད་པ་ལ་དབུལ་བའི་ཕྱིར་ཀར་ཤ་པ་ན་བླང་བ་ཡང་
ངོ་། ། ལམ་རྒྱགས་ནི་རིན་པོ་ཆེ་མན་ཆོད་ལས་སོ། ། མེའི་དོན་དུ་
མེ་ཤེལ་ཉེ་བར་བཞག་པར་བྱའོ། ། དེ་མ་སྦས་པར་བཞག་པར་མི་
བྱའོ། ། མ་བྱིན་པར་ལེན་པ་ལ་བསྟན་པར་མི་བྱའོ། ། དེའི་འབྲས་
བུ་ཕྱུང་ནས་དེ་ལ་སྦྱིན་པར་བྱའོ། ། ཆུའི་དོན་དུ་ཆུ་ཤེལ་ཡང་
ངོ་། ། བསྲུང་བའི་ཆོ་ག་ནི་འདྲའོ། ། ཡོ་བྱད་རྗེས་སུ་གནང་བར་
རིན་པོ་ཆེ་བདག་གིར་བྱ་བའི་ཤན་བསྲེ་བར་མི་བྱ་བ་ཉིད་དོ། །ར་
གན་དང་ཟངས་དང་མཁར་བ་དང་ཤིང་གི་ལྷུང་བཟེད་བདག་གིར་
མི་བྱའོ། ། དེ་དག་བདག་གིར་བྱས་པའམ་གཞན་ཡང་རུང་སྟེ། །
གལ་ཏེ་ཡོངས་སུ་སྤྱད་དགོས་པར་གྱུར་ན་སྨན་ཕོར་གྱིས་ཡོངས་སུ་

སྤྱད་པས་སོ། ། བྱིན་གྱིས་བརླབ་ཏུ་རུང་བ་ནི་གཉིས་ཏེ། ལྕགས་
ལས་བྱས་པ་དང་ས་ལས་བྱས་པའོ། ། ནོར་བུ་དང་མུ་ཏིག་དང་
བིཌཱུརླ་དང་མན་ཤེལ་དཀར་པོ་དང་བྱི་རུ་དང་དངུལ་དང་གསེར་
དང་རྡོའི་སྙིང་བོ་དང་། སྦུག་དང་དམར་པོ་དང་གཡས་སུ་འཁྱིལ་
བ་ལ་སོགས་པ་ནི་རིན་པོ་ཆེའོ། ། སྙད་གདགས་སུ་མི་རུང་བ་ལ་ནི་
ན་སྨད་པ་ཉིད་དོ། ། འོག་མ་ལ་ཡང་ངོ་། ། དེ་ནི་གས་པ་དང་ཆག་
པ་དང་དུམ་བུ་དང་ཚིག་པ་དང་སྔོན་མ་སྤྱད་པ་དང་མ་བྱས་པ་དང་
མཚན་དང་མི་ལྡན་པ་དང་བཅོས་པའོ། ། གསེར་དངུལ་ལ་རེག་
པའི་སྤང་བའོ། ། ། ། རྙེད་པ་འདོད་པ་ལ་ལྟུང་བ་འབྱུང་
ངོ་། ། ཕ་རོལ་བོ་ཁྱིམ་པ་ཉིད་དང་ཉེ་དུ་མ་ཡིན་པ་ཉིད་ཡིན་ན་
དངོས་གཞིའོ། ། བསྐྱེད་ཕྱིན་ནའོ། ། འོག་མ་ལ་ཡང་ངོ༌། ། པ་
ཎའམ་རིན་པོ་ཆེས་སྤྱོད་པ་ལས་སོ། ། སྦྱོར་བ་ལ་ནི་གཅིག་པ་ཉིད་
དོ། ། ཀུན་དགའ་ར་བ་བའམ་དགེ་བསྙེན་དག་ཡོད་ན་བསྐོ་བས་
དཀོན་མཆོག་གི་དོན་དུ་བསྐྱེད་པར་བྱའོ། ། གཏའ་ཉི་རིར་བླང་
བར་བྱའོ། ། དཔང་བོ་དང་ལོ་དང་ཟླ་བ་དང་ཉི་མ་དང་དགེ་
འདུན་གྱི་གནས་བརྟན་དང་དགེ་སྐོས་དང་ལེན་པ་བོ་དང་རྫས་དང་
བསྐྱེད་རྣམས་དཔང་རྒྱུར་བྲིས་ནས་སོ། ། རྒྱུས་ཤེས་པས་དེ་གཞན་
ལ་ཡང་ཁོང་དུ་ཆུད་པར་བྱའོ། ། མངོན་མཚན་ཅན་གྱི་སྤྱོད་པའི་
སྤང་བའོ། ། ། ། གཞན་གྱིས་སོ། ། དགེ་འདུན་གྱི་བཤོས་ཀྱི་

ཕྱིར་དགེ་འདུན་གྱི་འབྲས་རིན་གྱིས་ཉོ་བ་ལ་སྦྱིན་པར་བྱའོ། ། གལ་
ཏེ་དེ་ཉིད་ཀྱི་ན་འཐེབ་དང་བཅས་པར་རོ། ། ཟད་ན་དགེ་འདུན་
གྱིས་ཉོ་བར་བྱའོ། ། གསར་བ་ཡང་ངོ་། ། གལ་ཏེ་སྲོག་ཆགས་
མེད་ན་རྙིང་བ་བཙོང་བར་བྱའོ། ། རིན་ཐང་མི་གདབ་པོ། ། ཁྱིམ་
པའི་ཉོ་ཚོང་དག་ཏུ་ལག་གཞུག་པར་མི་བྱའོ། ། ཁྱིམ་པ་ཉོར་གཞུག་
གོམེད་ན་ལན་གསུམ་གྱི་བར་དུ་ཚིག་བརྗོད་པར་བྱའོ། ། ཟོང་ལ་
རྩེག་པ་ནི་གཞན་གྱི་དོན་དུ་ཡང་མི་བྱ་སྟེ་དཀོན་མཆོག་གསུམ་ནི་མ་
གཏོགས་སོ། ། གཏའ་གཞུག་པར་མི་བྱའོ། ། དགེ་འདུན་གྱི་རྫས་
དེ་སྦོགས་པ་ལ་དགེ་འདུན་གྱི་ལས་བྱེད་པ་ལས་གཏད་དོ། ། རྒན་
རབས་རྒན་རབས་དག་ལ་མ་ཞུས་པར་དགེ་འདུན་གྱི་དོན་དུ་བརྩོན་
པར་མི་བྱའོ། ། དེའི་ཚིག་ཡི་གེ་བྲི་བའི་དམ་ཞིག་ལ་ནན་ཏན་
བྱའོ། ། ཉོ་ཚོང་བྱེད་པའི་སྤང་བའོ། ། ། ། ལྷུང་བཟེད་
ཀྱིའོ། ། རབ་ཏུ་འབྱུང་བ་ལ་ལྟོས་བའི་དོན་ཉིད་དུ་ངེས་པར་བྱས་
པ་ནི་སྤངས་པ་ཉིད་ཡིན་ནོ། ། སྐྱ་བ་དང་དཀར་བ་དང་ཆེ་བ་
རྣམས་ནི་རུང་བ་ཉིད་མ་ཡིན་ནོ། ། མ་ཚོས་པ་ཡང་ཆུང་ངུ་ཉིད་
ཡིན་ནོ། ། ལྷུང་བཟེད་ཆུང་ངུ་གཅིག་ལ་ནི་ཉེས་པ་མེད་པ་ཉིད་
དོ། ། ལྷུང་བཟེད་འཆང་བའི་སྤང་བའོ། ། ཧ་ཅང་ཆགས་པར་མི་
བྱའོ་ཡོ་བྱད་ལ་ཧ་ཅང་ལྷག་པར་ཆགས་པར་མི་བྱའོ། ། གང་ལ་
ཞེན་པ་དེ་བཅང་བར་མི་བྱའོ། ། ལྷུང་བཟེད་ཀྱང་མེད་ན་བསླང་

་
བར་བྱའོ། ། དེ་ཡོད་པ་ཉིད་ནའོ། ། ལྷན་པ་བཞི་མན་ཆད་ནས་
དེ་དག་རུང་ཞིང་ཡོངས་སུ་སྤྱད་བཟོད་པའོ། ། ཁྱིམ་པ་ཉེ་དུ་མ་
ཡིན་པ་ལས་བསླངས་པས་ཡོངས་སུ་བཙལ་ནའོ། ། དེ་གཉིས་ནི་
འོག་མ་གཉིས་ལ་ཡང་ངོ་། ། ཐ་ག་བ་དང་སྦྱིན་བདག་དང་གཞན་
དག་ལའོ། ། ཉེ་དུ་མ་ཡིན་པ་ལྟར་ཉེ་དུ་ལས་ནི་བསྐྱེད་དང་ལྷུང་
བཟེད་གཉིས་མ་གཏོགས་པ་ལ་ཉེས་པ་མེད་དོ། ། ཉེས་བྱས་སོ། །
དེ་ལས་གྲུབ་ན་དངོས་གཞིའོ། ། མེད་པ་ཉིད་ལ་ཡོད་པའི་བློ་ཅན་
ལ་ནི་ན་སྨད་དོ། །རང་གི་ཡོ་བྱད་དག་གིས་སོ། ། དེ་དག་ཡོད་པ་
ཉིད་ན་ཡང་ངོ་། ། བཟང་བོ་འདོད་པས་བརྗེ་ནའོ། ། འདི་ནི་
དགེ་འདུན་ལ་སྤང་ངོ་། ། དུ་མ་ཉིད་ཡིན་ན་མཆོག་ཏུ་འདོད་པ་
གཅིག་གོ་གཞན་ནི་ཐམས་ཅད་ཀྱི་ཐམས་ཅད་དུ་སྤང་བར་བྱ་བ་ཉིད་
ཡིན་ནོ། ། རབ་ཏུ་བྱུང་བ་འདི་བ་ལའོ། ། དེ་ལ་ཐ་ཆད་སྦྱིན་པར་
བྱའོ། ། བྲིམ་པས་བསྙིག་པར་བྱའོ། ། བསྐོས་པས་སོ། ། དེས་
སང་དེ་བྱེད་པར་འགྱུར་པ་ན་ཚོགས་པའི་དུས་སུ་དགེ་འདུན་ལ་
འཇལ་བར་བྱའོ། ། ཚེ་དང་ལྡན་པ་དག་བདག་སང་ལྷུང་བཟེད་
འབྲེལ་པ་མེད་པ་འབྲིམ་པར་འགྱུར་གྱིས་ཁྱེད་ཅག་རང་རང་གི་ལྷུང་
བཟེད་དག་ཐོགས་ལ་དགེ་འདུན་གྱི་ནང་དུ་གཤེགས་པར་མཛོད་
ཅིག་ཅེས་སོ། ། འཁོད་པའི་དོན་དུ་ནན་ཏན་བྱའོ། །བསྔགས་པ་
བརྩམ་ཞིང་དབུལ་བར་བྱའོ། ། གནས་བརྟན་ལྷུང་བཟེད་འདི་ནི་

ཤིན་ཏུ་གསལ་བ་དབྱིབས་ལེགས་པ་ལོངས་སྤྱད་པར་བཟོད་པ་
ལགས་ཀྱིས་གལ་ཏེ་བཞེད་ན་སྣོམས་ཤིག་ཅེས་སོ། ། ཡོན་ཏན་ཇི་ལྟ་
བ་བཞིན་དུའོ། ། འདོད་ན་བླང་བར་བྱའོ། ། བར་དུ་ཆོད་པས་
བླངས་པ་བསླང་བར་མི་བྱའོ། ། ཚིག་གཉིས་ལ་ནི་མི་སྦྱིན་ཞིང་འོག་
མ་ལ་ནི་མ་ཡིན་ནོ། ། ལྟུང་བ་བྱུང་བ་ལ་སྤང་བར་མི་བྱ་བ་ཉིད་དང་
བྱིན་གྱིས་བརླབ་པར་མི་བྱ་བ་ཉིད་དག་གོ་བར་བྱའོ། ། ཉེ་བར་
སྤྱོད་པ་ལ་མ་ཆག་གི་བར་དུ་དལ་བུ་དལ་བུས་སྤྱོད་ཅིག་ཅེས་སོ། །
དེས་གཉིས་ཀས་ཀུན་དུ་སྤྱད་པར་བྱའོ། ། དེ་ལ་ཡོ་བྱད་ཆེས་བཟང་
བོངེས་པར་སྦྱར་བར་བྱའོ། ། སྤྱད་པ་ན་ཆེས་ཡང་བའོ། ། ཟས་
ཀྱི་བྱ་བ་ཉིད་ལ་ནི་མི་བྱ་བ་ཁོ་ནའོ། ། བྱི་དོར་ཡང་དང་བོར་
བྱའོ། ། ལྷུང་བཟེད་ཚོལ་བའི་སྤང་བའོ། ། རིན་མེད་པར་བསྒོ་
བས་སམ་གཞན་གྱིས་ཀྱང་འཐག་ཏུ་བཅུག་ནའོ། ། གཞན་ཉིད་
དང་བཅས་པ་ལ་ནི་དེ་མ་བྱས་པ་ཉིད་མ་ཡིན་ནོ། ། འཐག་ཏུ་
འཇུག་པའི་སྤང་བའོ། ། དེའི་ཕྱིར་བཏག་པར་བྱ་བ་བསམ་པ་ལས་
བྱུང་བ་ཉིད་དོ། ། ཁོ་ལག་ཆེ་བ་ཉིད་དམ་འབྲས་བཟང་བ་ཉིད་ལ་
ཐག་པ་ངེས་པར་སྦྱར་བའོ། ། གལ་ཏེ་སྦྱིན་བདག་གི་ཟད་ནའོ། །
རྔན་པ་མ་བྱིན་ན་ཡང་ངོ༌། །སྦྱིན་པར་བྱེད་པས་དེའི་དོན་དུ་རྗེས་
སུ་མ་གནང་བ་ལྟ་བུ་ནི་བྱེད་པ་བོ་དག་ཡིན་ནོ། །གྲུབ་པ་ན་དངོས་
གཞིའོ། ། མདུན་རོལ་ཏུ་དེའི་ཕྱིར་བསམ་པ་ལས་བྱུང་བ་རྗེས་སུ་

བསྒྲུབ་པ་ཐ་དད་པ་ནི་ཉེས་བྱས་ཀྱིའོ། ། མ་བསྒོ་བར་ཉེ་བར་འགྲོ་
བནི་དེ་ཉིད་དོ། ། འཐག་པ་སྐྱེད་པའི་སྤང་བའོ། ། །།
དབྲལ་བར་བྱ་བ་དགེ་སློང་ཉིད་དོ། ། དབྲོག་པར་བྱ་བ་
རང་གི་ཉིད་མ་ཡིན་ནའོ། ། དེ་གོས་ཉིད་ཡིན་ནའོ། ། དེའིའམ་
དེས་སྐོས་པའི་ལུས་དང་ངག་བསྡུས་པའམ་ཐ་དད་པ་དག་གིས་
དབྲོག་པའི་དོན་དུ་ཞུགས་པ་ལྟ་བུ་ནི་བྱེད་པ་བོ་དག་ཡིན་ནོ། །
ལུས་ལས་ཐ་དད་པའི་དངོས་པོར་གྱུར་པ་མཐར་ཐུག་པ་ན་
མཐའིའོ། ། སྦྱོར་བ་ལ་ནི་ཉེས་བྱས་ཀྱིའོ། ། དེ་ནི་ཕྱིར་སྦྱིན་པར་
བྱ་བ་ཉིད་དོ། ། འདི་ལ་རང་གི་དོན་ཉིད་ནི་ཡན་ལག་མ་ཡིན་
ནོ། ། བསྙེན་པར་མ་རྫོགས་པ་ལ་ནི་སྐྱོད་པ་དང་འདྲའོ། ། རང་
གི་ཉིད་སེལ་བར་གྱུར་བའི་འཕྲོག་པ་འདིར་བསྡུས་པ་ཡིན་ནོ། ། བློ་
གྲོས་ངན་པས་བྱས་པ་ནི་རྗེས་སུ་འཕྲོག་པ་ཉིད་ཡིན་ནོ། ། གནོད་
པ་དང་མི་ཕན་པ་བྱེད་པ་ལ་འཇུག་པའི་བགེགས་བྱ་བའི་ཕྱིར་ནི་
ལྟུང་བ་མེད་དོ། ། འཕྲོག་པའི་སྤང་བའོ། ། དགོན་པ་བའི་ཆོས་
གོས་གཅིག་ལ་ནི་འཇིགས་པ་དང་བཅས་པ་ཉིད་ཡིན་ན་གྲོང་ཡང་
རང་གི་གནས་དང་འདྲའོ། ། དེས་དོན་གྱི་དབང་གིས་གྲོང་གཞན་
ན་འདུག་པ་དེ་ལས་ཞག་དྲུག་ཚུན་ཆད་དུ་འབྲལ་བར་བྱའོ། ། ལྷག་
པ་ལ་ནི་བག་ཡངས་མེད་དོ། ། བར་ཆད་ཀྱི་དབང་གིས་མ་འོངས་
པ་ལ་ཉེས་པ་མེད་དོ། ། འདིར་ཞག་དྲུག་ཏུ་འགྲོ་བ་ཧ་ཅང་ཐལ་བ་

ཉིད་ལ་ནི་བརྣག་པ་ཡན་ལག་མ་ཡིན་ནོ། ། ཞག་བདུན་ན་འབྲལ་
བའི་སྤང་བའོ། ། བདག་ཉིད་གནས་པར་ཁས་བླངས་པའི་ཉིན་
མོའི་ཟླ་བ་སྔ་མའི་དང་བོ་ཚུན་ཆད་ནས་དབྱར་གྱི་རས་ཆེན་བཙལ་
བར་བྱའོ། ། བདག་ཉིད་ཀྱི་དབྱར་གྱི་འོག་གི་ཟླ་བ་ཕྱེད་ཀྱི་མཐའི་
བར་དུ་བཅང་བར་བྱའོ། ། སྔོན་དང་ཕྱི་མ་གཉིས་ལས་དེ་མ་ཡིན་
པའི་དུས་གཉིས་ནི་བྱེད་པ་བོ་ཉིད་དོ། ། གཞན་དུ་འཆང་བ་
ལའོ། ། སྔར་བཙལ་བ་ལ་ནི་ཉེས་བྱས་ཀྱིའོ། ། གྲུབ་ན་
མཐའིའོ། ། རླུང་རྙིང་ལ་ནི་ན་སྨད་པ་ཉིད་དོ། ། དེའི་རྗེས་སུ་
འགྲོ་བ་ནི་ཁས་བླང་བ་ཇི་ལྟ་བ་བཞིན་ནོ། ། དབྱར་གྱི་རས་ཆེན་གྱི་
སྤང་བའོ། ། ། །
་དབྱར་གྱི་རྙེད་པ་ནི་བྱེད་པ་བོ་ཉིད་དོ། ། དབྱར་གྱི་ནང་
ལོགས་སུ་བདག་གིས་བྱེད་ནའོ། ། བརྟད་པའི་དབང་གིས་མཐའི་
ཞག་བཅུ་ལ་རྙེད་པ་ནི་མ་གཏོགས་སོ། ། དེ་བགོས་ན་ཡང་ངོ༌། །
མ་བགོས་ན་ཡང་ངོ་། ། སྦྱིན་བདག་གི་ཚིག་གིས་དབང་མེད་
ནའོ། ། དགག་དབྱེའི་ཉིན་མོའི་ཕྱི་དེ་ཉིན་པར་ཏེ་དེ་སྦེད་པ་མ་
བསྐོས་པ་རྣམས་ལའོ། དེ་མི་བསྐོ་བར་མི་བྱའོ། ། བརྟད་པ་ལས་
བྱུང་བའི་སྤང་བའོ། ། ། ། གཞན་གྱི་གང་ཟག་གཞན་ནམ་དགེ་
འདུན་ལ་བསྔོས་པའི་གོས་ཤེས་བཞིན་དུ་བདག་ཉིད་ལ་བསྒྱུར་ཏེ་
ཐོབ་ནའོ། ། བསྒྱུར་བ་ལ་ནི་ཉེས་བྱས་སོ། ། འདིར་གཞན་ལ་ཡང་

ངོ༌། ། དེའི་འབྲས་བུ་ལ་ཡང་ངོ་། ། གཞན་ལ་ཡང་ངོ་། ། དབྲལ་
བ་དང་སྦྱར་བ་གཉིས་ཀ་སེམས་ཅན་དུ་བགྲང་བ་ཉིད་མ་ཡིན་པ་ལ་
ཡང་ངོ་། ། ཕྱོགས་གཅིག་ཉིད་ལ་ཡང་ངོ་། ། ལྷག་མ་ཟ་བ་དུད་
འགྲོ་ལ་སོགས་པ་བཙལ་ཏེ་མ་རྙེད་པ་ལ་ནི་ལྟུང་བ་མེད་དོ། ། བདེ་
བར་གཤེགས་པའི་སྐུ་གཟུགས་གཞན་ལ་ནི་གཡར་བོར་སྦྱིན་དུ་རུང་
ངོ་། ། བསྔོས་པ་མི་སྦྱིན་ན་ཉེས་བྱས་སོ། ། མཚམས་ཀྱི་ཕྱི་རོལ་ཏུ་
སོང་སྟེ་དགེ་འདུན་གྱི་བྱིན་གྱིས་རློབ་པར་བྱེད་ནའོ། ། མ་ཚོགས་པ་
དག་གིས་འགོད་ནའོ། ། བྱིན་གྱིས་མ་བརླབས་པར་ཡང་ངོ་། །
ཀུན་དབང་བའི་རྙེད་པ་དགེ་འདུན་ལས་གཅིག་གམ་གཉིས་སམ་
གསུམ་གྱིས་ལེན་ནའོ། ། དེ་ལ་གཞན་དག་གི་ཤས་ཉིད་མ་བྲལ་
ལོ། ། རྐུ་སེམས་ཀྱིས་ནི་བརྐུས་པ་ཉིད་ཡིན་ནོ། །གྱ་ཙོམ་དུ་
གཙུག་ལག་ཁང་དོར་བར་མི་བྱའོ། ། རྗེས་སུ་ཆགས་པ་དང་བཅས་
པ་དེར་བསྲུང་མར་བཞག་གོ།མ་ལྷགས་ན་ལོ་བཅུ་འདའ་བར་
བྱའོ། ། ལྔ་ནི་བསོད་སྙོམས་ཀྱིས་སོ། ། དེར་དུས་སུ་སྦྱིན་བདག་མ་
བྱུང་ན་ལོ་གཞན་ལྔ་ནི་ཉེན་ཀོར་གྱི་གཙུག་ལག་ཁང་དང་ལྷན་ཅིག་
ཏུའོ། ། གསོ་སྦྱོང་ཐ་དད་པ་དང་རྙེད་པ་ཐུན་མོང་བའི་ལས་
བྱའོ། ། འགྲོ་ན་དངོས་པོ་རྣམས་ཉེན་ཀོར་གྱི་གཙུག་ལག་ཁང་དག་
ཏུ་གདམས་པར་བྱའོ། ། གཉུག་མར་གནས་ན་སྦྱིན་པར་བྱའོ། །
གནས་གཞན་གྱི་རྫས་གནས་གཞན་དུ་མི་སྦྱིན་ནོ། ། མི་སྟེར་ན་དེ་

དག་གིས་སྦྱིན་པར་བྱ་བ་ཉིད་ཡིན་ནོ། ། ཁྱིམ་བདག་དེ་ཉིད་ཡིན་
ཡང་ངེས་པ་ལ་གཞིག་པ་མེད་དོ། ། མི་སྟེར་ན་མཐུས་བཟུང་བར་
བྱའོ། ། གཡར་བོ་ཉིད་དུ་ནི་སྦྱིན་པར་བྱའོ། ། མཆོད་རྟེན་གཞན་
ལ་བསྔོས་པའི་རྙེད་པ་མ་གྲུབ་པ་ལ་ནི་ཉེས་པ་མེད་དོ། ། བྱང་ཆུབ་
ཆེན་པོ་དང་ཆོས་ཀྱི་འཁོར་ལོ་དང་ཆོ་འཕྲུལ་ཆེན་པོ་དང་ལྷ་ལས་
བབས་པ་རྣམས་ཀྱི་དེ་དག་ལས་གཞན་ལ་ནི་མ་གཏོགས་སོ། །
བསྔོས་པ་ལས་གཞན་དུ་སྒྱུར་བའི་སྤང་བའོ། ། ཞག་བདུན་པར་
བྱིན་གྱིས་བརླབས་པའི་ཉི་མ་འདས་སོ་ཅོག་དགེ་སློང་ལ་བརྗོད་པར་
བྱའོ། ། བཟའ་བའི་ཕྱིར་འཆང་ནའོ། ། དེའོ། ། སྐྱ་རེང་བརྒྱད་
པ་ཤར་ནའོ། ། བཟའ་བར་བྱ་བ་རུང་བ་མ་ཡིན་པ་ཉིན་མཚན་
འདས་པ་ནི་འདིར་ཟོས་པ་དང་འདྲ་བར་རྣམ་པར་བཞག་གོ།དེ་དོན་
གང་གི་ཕྱིར་བརྟགས་པ་དེའི་ཕྱིར་ནི་ལྟུང་བ་མེད་དོ། ། སྣར་བླུགས་
པ་དང་བསྐུ་མཉེ་བྱ་བ་དག་ནི་གསོག་འཇོག་བྱས་ཀྱང་རུང་ངོ་། ། །
གསོག་འཇོག་གི་སྤང་བའོ། ། སྤང་བ་རྣམས་རྫོགས་
སོ། ། ། །
དགེ་འདུན་འདུས་པ་ལ་ཤེས་བཞིན་དུ་ཆོས་མ་ཡིན་པ་ཆོས་
སུ་དང་ཆོས་ཆོས་མ་ཡིན་པར་སྟོན་པ་ནི་ཉེས་པ་སྦོམ་པོའོ། ། གསོ་
སྦྱོང་ལ་ཅི་འདི་ལ་ཁྱེད་ཡོངས་སུ་དག་གམ་ཞེས་ལན་གསུམ་གྱི་བར་

1
་དུ་དྲིས་པ་ལས་མ་དག་པར་ཤེས་བཞིན་དུ་ཅང་མི་སྨྲ་བས་འདའ་
བར་བྱེད་ན་ཉེས་བྱས་སོ། ། དེ་གཉིས་དང་ཕམ་པར་འགྱུར་བ་དང་
དགེ་འདུན་ལྷག་མར་འགྱུར་བ་གཉིས་ལས་གཞན་པའི་རྫུན་དུ་སྨྲ་
བའོ། ། སྨྲ་བའི་ཚེ་ཉིད་ན་ཡང་འདུ་ཤེས་བྱུང་ན་དེ་ཀུན་ནས་སློང་
བ་ཡིན་ནོ། ། མནའ་དོར་བར་མི་བྱའོ། ། རྫུན་དུ་སྨྲ་བའི་ལྟུང་
བྱེད་དོ། ། ། ། དགེ་སློང་གིའོ། ། འོག་མ་ལ་ཡང་ངོ༌། ། སྐྱོན་
ཉིད་བརྗོད་པར་འདོད་པས་སོ། ། འཇམ་པོས་བྱས་ཀྱང་རུང་རྩུབ་
པོསབྱས་ཀྱང་རུང་ངོ་། ། རུང་བ་མ་ཡིན་པར་བསམ་པ་གང་ཡང་
རུངབ་སྨྲས་ནའོ། ། མི་དགའ་བ་ཉིད་དུ་མ་གྱུར་ན་ཡང་ངོ་། །
གཞན་རྒྱལ་རིགས་ཉིད་དང་བྲམ་ཟེ་ཉིད་ལ་སོགས་པ་ནི་ཉེས་བྱས་
སོ། ། སྐྱོན་ནས་སྨྲ་བའི་ལྟུང་བྱེད་དོ། ། ། ། ཕྲ་མ་བྱེད་འདོད་
པས་ཆེ་གེ་མོ་ཞིག་ཟེར་རོ་ཞེས་སྨྲས་ནའོ། ། གལ་ཏེ་མིང་ནས་
སོ། །དེ་ཡང་དགེ་སློང་ཉིད་ཡིན་ནའོ། ། གཞན་དུ་ན་ཉེས་བྱས་
སོ། ། ཕྲ་མ་བྱེད་འདོད་པའི་ལྟུང་བྱེད་དོ། ། །། །
ཤེས་གཙོའོ། ། དགེ་སློང་གཉིས་ཀྱི་རྩོད་པ་ཉིད་དགེ་འདུན་
གྱིས་ལེགས་པར་ཞི་བར་བྱས་པ་ཉིད་ལའོ། ། སྐྱོ་སྔོགས་སོ། །
གཞུག་མར་གནས་པ་དང་ལས་བྱེད་པ་དང་དད་པ་འབུལ་བ་དག་ཁོ་
ན་ལ་དངོས་གཞིའོ། ། ལྟ་བ་སྨྲ་བ་དང་གློ་བུར་དུ་འོངས་པ་དག་ལ་
ནི་ཉེས་བྱས་ཁོ་ནའོ། ། རྩོད་པ་གཞན་ཉིད་ལ་རྩོད་པ་གཞན་དུ་
iii
་

འདུ་ཤེས་པ་ནི་དེ་དང་འདྲ་བ་ཉིད་ཡིན་ནོ། ། ལས་ཀྱི་འབྲས་བུ་ལ་
གནས་པ་ལ་དེ་མ་ཡིན་པ་ཉིད་ཀྱིས་ཀུན་ཏུ་སྤྱོད་པ་ལ་ནི་ཕྱེད་ཉིད་
དོ། ། སྐྱོ་སྔོགས་བྱེད་པའི་ལྟུང་བྱེད་དོ། །
སྟོན་པ་ལའོ། ། ཆོས་སོ། ། ཚིག་དྲུག་ལས་ལྷག་པར་
རོ། ། ལྷག་པ་ཉིད་དུ་ཤེས་པ་ལའོ། ། ཚིག་ལྔ་བ་ལ་ནི་རྩོམ་པ་ལྔ་བ་
ལས་སོ། ། མཁས་པས་གོང་ནས་གོང་དུ་དྲིས་པ་གཏན་ལ་དབབ་པ་
བྱས་པ་དང་སློབ་གཉེར་གསོད་པ་དང་ཁ་ཏོན་ཞུ་བ་དང་དམིགས་
ཀྱིས་འདྲི་བ་དང་དུས་ཁྲིམས་དཔོག་པ་དང་ཡོན་བཤད་པ་དག་ནི་མ་
ཡིན་ནོ། ། གནས་གཞན་དུ་ནི་སྔ་མ་མ་བྱས་པ་ཉིད་དོ། ། སྟོན་
པའི་ལྟུང་བྱེད་དོ། ། །།
བསྙེན་པར་མ་རྫོགས་པ་དང་ཅིག་ཅར་རམ་མཇུག་ཐོགས་སུ་
སྟོན་བྱེད་དུ་གྱུར་བའི་ཆོས་དང་ཡི་གེ་ཡང་འདོན་ནའོ། ། མི་འདོད་
བཞིན་དུ་གྲུབ་པ་ནི་མ་གཏོགས་སོ། ། རྗེས་སུ་ཉན་དུ་གཞུག་པར་
བྱ་བ་འདོན་པ་ཡང་ངོ༌། ། ཁ་ཏོན་ཞུ་བ་དང་སློབ་གཉེར་གསོད་པ་
དང་དམིགས་ཀྱིས་འདྲི་བ་ཡང་ངོ༌། ། འདོན་པའི་ལྟུང་བྱེད་
དོ། ། ། ། དགེ་སློང་དང་དགེ་སློང་མ་སྡིག་ཅན་དག་ཁྱིམ་དུ་སོ་
སོར་གོ་བར་བྱེད་པ་བསྐོ་བར་བྱའོ། ། ཁྱིམ་རྣམས་སུ་སོ་སོར་གོ་
བར་བྱེད་པས་ཚེ་དང་ལྡན་པ་དག་ཁྱོད་ཉོན་ཅིག་ཁྱིམ་རྣམས་སུ་ཁྱིམ་
སུན་པར་བྱེད་པ་དང་གནས་རྣམས་སུ་གནས་སུན་པར་བྱེད་པ་འདི་

ལྟ་སྟེ། དཔེར་ན། འབྲས་ས་ལུའི་ཞིང་ཕུན་སུམ་ཚོགས་པ་ལ་སེར་
བའི་འཁོར་ལོ་མི་བཟད་པ་བབ་ནི་འདི་ལྟར་འབྲས་ས་ལུ་དེ་ཉིད་
ཤིན་ཏེ་མ་དང་ཆུད་ཟ་བ་དང་ཚུལ་མ་ཡིན་པས་མ་རུང་བར་འགྱུར་
བ་དང་། བུ་རམ་ཤིང་གི་ཞིང་ཕུན་སུམ་ཚོགས་པ་ལ་ནད་ཀྱི་རིགས་
དམར་པོ་ཞེས་བྱ་བ་བྱུང་ན་འདི་ལྟར་བུ་རམ་ཤིང་དེ་ཉིད་ཤིན་ཏེ་མ་
དང་ཆུད་ཟོ་བ་དང་ཚུལ་མ་ཡིན་པས་མ་རུང་བར་འགྱུར་བ་ལྟ་བུ་
དག་ཡོད་ཀྱི་ཚེ་དང་ལྡན་པ་དག་ཁྱེད་ཅག་དགེ་སློང་འདི་དང་དགེ་
སློང་མ་འདིས་བསྟན་པའི་ཚོད་མ་འཛིན་ཅིག །འདི་ལྟར་དགེ་
སློང་འདི་དང་དགེ་སློང་མ་འདི་ནི་ཡོས་ཚིག་པ་བཞིན་དུ་ཆོས་འདུལ་
བ་འདི་ལ་སྐྱེར་མི་རུང་བའི་ཆོས་ཅན་ཡིན་གྱིས་བཅོམ་ལྡན་འདས་
དང་དགེ་སློང་གནས་བརྟན་གནས་བརྟན་རྣམས་ལ་ལྟོས་ཤིག་ཅེས་
སྨྲ་བར་བྱའོ། ། མི་སྤྲོ་ན་གསོལ་བ་བྱའོ། ། ཤེས་གཙོའོ། ། ཉན་
པ་བོ་མི་ཤེས་པ་ཉིད་དང་བསྙེན་པར་མ་རྫོགས་པ་ཉིད་དག་དང་
ལྡན་པ་ལའོ། ། སྨྲས་ནའོ། ། ཕམ་པར་འགྱུར་བ་དང་དགེ་འདུན་
ལྷག་མ་དག་སོ་སོ་ཡང་རུང་བསྡུས་པ་ཡང་རུང་ངོ་། ། དོན་དུ་མ་
ཉིད་ལ་ཚིག་ཐ་དད་པ་མེད་དོ། ། བསྐོ་བ་མ་བྱས་པ་ལའོ། ། དགེ་
འདུན་ལ་མ་གསོལ་བ་ལའོ། ། གནས་ངན་ལེན་བརྗོད་པའི་ལྟུང་
བྱེད་དོ། ། ། ། བདེན་པ་ཉིད་ནའོ། ། བདེན་པ་མ་མཐོང་བ་
བསྙེན་པར་མ་རྫོགས་པ་ལའོ། ། ཁྱིམ་པའི་མདུན་དུ་རྫུན་འཕྲུལ་

རྣམ་པར་བསྟན་པར་མི་བྱའོ། ། དགེ་སློང་མས་སྟོན་པའི་སྤྱན་སྔར་
མི་བྱའོ། ། མིའི་ཆོས་བླ་མ་བརྗོད་པའི་ལྟུང་བྱེད་དོ། ། གལ་ཏེ་
བརྟན་པ་ཉིད་དུ་དགོས་ན་གསོལ་བ་སྔར་བཏང་བའི་དོན་བྱའོ། །
དད་པ་ཕུལ་བ་ལའོ། ། དགེ་སློང་གི་དགེ་འདུན་གྱི་ཟས་ཀྱི་རྙེད་པ་
མ་ཡིན་པ་དགེ་སློང་གིས་གང་ཟག་ལ་ལོག་པར་བསྔོས་པ་ཡང་དག་
པ་མ་ཡིན་པའི་དོན་ཉིད་གཞན་ལ་ཡང་མིང་མ་སྨོས་པར་བརྗོད་ན་
ཡང་ངོ་། ། སྐུར་བ་འདེབས་པའི་ལྟུང་བྱེད་དོ། ། འདུལ་བ་དང་
ལྡན་པ་ཉིད་དོ། ། མདོ་སྡེ་ལ་ནི་ཉེས་བྱས་སོ། ། ཁྱད་དུ་གསོད་
པའི་ལྟུང་བྱེད་དོ། ། ། ། ལག་གི་བླས་མཆོད་རྟེན་དང་དགེ་
འདུན་གྱི་དོན་དུ་ཤིང་ལྗོན་པ་བཅད་པར་བྱའོ། ། དེའི་མདུན་རོལ་
དུ་ཉི་མ་བདུན་ནམ་བརྒྱུད་ནས་དེའི་དྲུང་དུ་དཀྱིལ་འཁོར་དང་དྲི་
དང་མེ་ཏོག་དང་བདུག་པ་དང་མར་མེ་དང་གཏོར་མ་སྦྱིན་པ་དང་
རྒྱུད་ཆགས་གསུམ་པ་གདོན་པ་དང་སྦྱིན་པ་བཤད་པ་བྱས་ནས་ལྷ་
གང་དག་ཤིང་ལྗོན་པ་འདི་ལ་གནས་པ་དེ་དག་གནས་གཞན་ཚོལ་
ཅིག་ཤིང་ལྗོན་པ་འདིས་མཆོད་རྟེན་ནམ་དགེ་འདུན་གྱི་བྱ་བ་བྱེད་
པར་འགྱུར་རོ་ཞེས་བརྗོད་ནས་སྨྲ་བ་བོས་ཤིས་པར་གྱིས་ཤིག་ཅེས་
སོ། ། གལ་ཏེ་མེ་འབྱུང་བའམ་ཁྲག་འཛག་པའམ་ཡལ་ག་འགུལ་
བའམ་ལོ་མ་ལྷགས་པ་ལ་སོགས་པའི་རྣམ་པར་འགྱུར་བ་སྟོན་ན་དེས་
ཞིང་ལ་སྦྱིན་པ་དང་སེར་ན་དག་གི་བསྔགས་པ་དང་བསྔགས་པ་མ་

བྱ
ཡིན་པ་བརྗོད་པར་བྱའོ། ། མི་གཏོང་ན་བཅད་པར་མི་བྱའོ། །
ཤེས་གཙོའོ། ། མ་ཉམས་པ་ཉིད་ལའོ། ། ས་བོན་དང་ཁྱིའུ་ཁ་ཐོན་
པ་རུང་བར་མ་བྱས་པ་དག་གིའོ། ། ཐ་ན་རྩྭ་རྒྱུན་ཡན་ཆད་ཉམས་
པར་བྱས་ནའོ། ། ཇི་ལྟར་ཡང་རུང་ངོ་། ། སྤྲུགས་པས་ཀྱང་
ངོ་། ། རྩྭ་དང་འདམ་རྫབ་དང་ས་རྡུལ་ལ་སོགས་པ་དག་གིས་
མནན་ནས་ཀྱང་ངོ་། ། ཁུ་ཚན་ལ་སོགས་པས་ཀྱང་ངོ་། ། རླུང་
དང་ཉི་མ་ལ་འཇོག་པས་ཀྱང་ངོ་། ། ས་གཞི་སྐམ་པོར་ཡང་ངོ་། །
དེར་འདུན་པས་སོ། ། རང་ངམ་གཞན་གྱིས་ཀྱང་རུང་ངོ་། །
ཉམས་པར་གྱུར་པ་ན་དངོས་གཞི་དག་གོ།ཉམས་པར་བྱ་པའི་གྲངས་
དག་གིའོ། ། སྡོང་བུ་ལས་སོ། ། སྦྱོར་བ་ལ་ནི་ཉེས་བྱས་དག་
ཏུའོ། ། འདི་ལ་བསྣུན་པ་རེ་རེ་ལས་དེ་ཐ་དད་པ་ཡིན་གྱི་དངོས་པོ་
ལས་ནི་མ་ཡིན་ནོ། ། བཏོན་ནས་བསྐྱེད་པར་བྱ་བ་ཉིད་ཡིན་དུ་
ཟིན་ཀྱང་མཐའ་ཉིད་དོ། ། ཉ་ལྕིབས་དང་ཉ་ཚང་དག་ཆུ་ནས་
བཏོན་པ་ནི་དེ་ཉིད་དོ། ། ཚིག་གུ་མ་བཙེམ་པར་རིལ་མིད་བྱེད་པ་
ནི་ཕྱེད་ཉིད་དོ། ། གལ་ཏེ་འདི་བཅད་པར་གྱུར་ན་ལེགས་སོ་ཞེས་
སྨྲས་ན་བཏོན་པའིའོ། ། རྫུ་འཕྲུལ་གྱིས་ནི་མ་བྱས་པ་ཉིད་དོ། །
ས་བོན་ལ་ས་བོན་གཞན་ཉིད་དུ་འདུ་ཤེས་པ་ནི་དེ་དང་འདྲ་བ་ཉིད་
དོ། ། ཐུན་པ་དང་ཕྲི་དང་འདབ་མ་སྐྱ་བོ་དང་མེ་ཏོག་ཁ་བྱེ་བ་དང་
འབྲས་བུ་སྨིན་པ་རྣམས་ནི་ཕྱེད་ཤི་བ་ཉིད་དུ་རྗེས་སུ་ཐ་སྙད་

གདགས་སོ། ། དེ་དག་གི་རྩ་བར་གྱུར་བ་རང་བཞིན་ལས་མ་བྱེ་བ་
ནི་མ་ཡིན་ནོ། ། ས་བོན་གྱི་ཁམས་བཏབ་པ་ལ་རྩ་བ་མ་སྐྱེས་པ་ནི་
ཕྱེད་སྐྱེས་པ་ཉིད་དུའོ། ། ས་འབུས་པ་དང་ཤ་མོ་དང་ཤ་བ་ལ་དང་
སྣོད་དང་གོས་ལ་སོགས་པའི་རླམ་རྣམས་ནི་ཕྱེད་སྐྱེས་པ་ཉིད་
དུའོ། ། འུ་ཤའི་ཁུ་ཚན་ལ་སོགས་པ་དབོ་བ་དང་འཆག་པ་དང་
ཡལ་ག་ལ་སོགས་པ་འདྲེན་པ་དང་དཀྱིལ་འཁོར་དང་རྐྱང་ནུལ་དག་
ལ་དེ་དག་གི་བསམ་པ་ཉིད་ལ་ནི་ལྟུང་བ་མེད་དོ། ། ཕོངས་པའི་ཚེ་
རྩ་ཀུ་ཤ་ལ་སོགས་པས་བཅིངས་པ་དེས་མི་ཐར་ན་བཅད་ན་ཡང་
ངོ་། ། དུ་མ་ཉིད་ཡིན་ན་དེ་དག་ལས་གཅིག་གིས་སོ། ། ས་བོན་གྱི་
ཆོས་མེད་པ་ནི་ཉེས་པ་བྱེད་པ་ཉིད་མ་ཡིན་ནོ། ། མེས་རེག་པ་དང་
མཚོན་དང་སེན་མོ་དང་ནེ་ཙོ་དག་གིས་རྨ་བྱུང་བ་དང་རྙིངས་པ་
དང་ཕྱུང་བ་དང་དཀྲུམ་པ་དང་བཀས་པ་དང་བཅད་པ་ལྟ་བུ་དག་
ནི་རུང་བའོ། །རུང་བར་བྱེད་པ་ན་ས་བོན་མ་ཡིན་པ་ཉིད་དུ་གྱུར་
ཀྱི་བར་དུ་ལྟོས་པར་བྱ་མི་དགོས་པ་ཉིད་དོ། ། འདི་ལ་རླངས་པ་ནི་
མེ་མ་ཡིན་པ་ཉིད་མ་ཡིན་ནོ། ། འབྲས་བུ་དག་མེས་རུང་བར་བྱ་བ་
ལ་སྤྱིའི་ཚོམས་ནི་གཙོ་ཆེར་བྱ་བ་ཡང་དག་པའི་གྲངས་ཉིད་དོ། །
ཕྱོགས་གཅིག་ནས་ནི་སྤྱིའི་རུང་བ་མི་འབྱུང་ངོ་། ། དགེ་སློང་གིས་
རུང་བ་དག་བྱས་པ་ཉིད་ནི་བྱས་པ་ཉིད་ཡིན་ནོ། ། ས་རུང་བ་མ་
ཡིན་པར་ཡང་ངོ༌། །ཞག་བདུན་པ་དང་འཚོ་བའི་བར་དུ་བཅང་

བ་ཆུ་གྲང་མོས་མ་གཏོར་བར་བཟའ་བར་མི་བྱའོ། ། ཐུན་ཚོད་དུ་
རུང་བ་ཡང་དེས་མ་གཏོར་བར་མི་བྱའོ། ། ས་བོན་དང་སྐྱེ་བ་
འཇིག་པའི་ལྟུང་བྱེད་དོ།། །། །
གང་ཟག་བཅུ་གཉིས་པོ་དག་བྱེད་པ་བོ་ཉིད་ཡིན་ནོ། ། མ་
བསྐོས་པ་དག་ཀྱང་ངོ་། ། སྦྱོར་བ་དག་བག་ཡངས་སུ་བྱས་པ་ཡང་
ངོ༌། ། བདག་དང་འབྲེལ་བའི་དོན་གྱིས་ཐོས་པར་འཕྱ་ཡང་རུང་།
ཟུར་གྱིས་གཞོགས་འཕྱས་བྱེད་ཀྱང་རུང་ངོ་། ། བགྲངས་པ་ལ་ནི་
དངོས་གཞིའོ། ། ཅུང་ཟད་ཙམ་ཡང་དང་དུ་ལེན་པར་མི་ནུས་པ་ལ་
ནི་བརྗོད་པར་མི་བྱའོ། ། ཞེ་སྡང་བར་གྱུར་པ་དེ་རང་གིས་ལས་སུ་
བསྐོ་བར་མི་བྱའོ། ། འཕྱ་བའི་ལྟུང་བྱེད་དོ།། །། གླེང་བར་
གཏོགས་པའི་སྒོ་བ་ཚིག་གིས་རྣ་ལ་གཟན་པ་དང་ཅང་མི་སྨྲ་བས་རྣ་
ལ་གཟོན་པ་དང་། གང་ཟག་བསྟན་པ་རྣམས་ལ་ངོར་འཕྱ་བ་དང་
ཟུར་གྱིས་གཞོགས་འཕྱས་བྱེད་པ་གསོལ་བས་མི་བགྲང་བར་མི་
བྱའོ། ། དགེ་སློང་གི་བསྒོ་བ་རྣ་ལ་གཟོན་ནའོ། ། དེར་འདུན་པས་
སོ། ། གཞན་བརྗོད་པས་སོ། ། ཅང་མི་སྨྲ་བས་ན་ཉེས་བྱས་
སོ། ། མི་དྲན་ནོ་ཞེས་ན་ཡང་ངོ་། ། གལ་ཏེ་བརྗོད་པར་བྱ་བ་སྡུག་
བསྔལ་བར་འགྱུར་བ་ཡིན་ན་མེད་དོ། ། དེའི་ཕྱིར་བསད་པར་བྱ་བ་
མཐོང་ངམ་ཞེས་འདྲི་བ་ལ་རེ་ཤིག་མེ་འདེ་ཞིག་རེ་ཤིག་སྐོམ་འཐུང་
ཤིག་རེ་ཤིག་ངལ་སོས་ཤིག་ནམ་མཁའ་མཐོང་ངོ་སེན་མོ་མཐོང་

ངོ༌། ། དོན་དམ་པར་ན་སེམས་ཅན་ནམ་བསད་པར་བྱ་བ་མ་
མཐོང་ངོ་ཞེས་སྨྲས་ན་ལྟུང་བ་མེད་དོ། ། གང་དུ་ཆེ་གཞི་ཉིད་བྱ་
དགོས་པར་འགྱུར་བའི་གནས་དེར་བསྟེན་པར་མི་བྱའོ། ། གནོད་
པའི་སྒོ་མ་བཅད་པས་ཆེ་གཞི་དབྱེ་བར་མི་བྱའོ། ། བསྒོ་བ་རྣ་ལ་
གཟོན་པའི་ལྟུང་བྱེད་དོ།། །།
ཁྲི་དང་ཁྲིའུ་དང་སྟན་ནང་ཚངས་ཅན་དང་ལཱ་བ་དང་སྔས་
དང་གོར་བུ་ཞེས་བྱ་བ་ནི་གནས་མལ་ལོ། ། འདོམ་བཞི་བཅུ་རྩ་
དགུ་ཚུན་ཆད་ནི་དེའི་ཉེན་ཀོར་རོ། ། བསྐོར་བ་ལ་ནི་སྒོ་ཁང་ནས་
སོ། ། དེ་ལས་འདའ་བའི་ཕྱིར་བརྗེད་པས་ཀྱང་འགྲོ་བ་དང་ནང་དུ་
གཉིད་ལོག་པ་དང་སྙོམས་པར་ཞུགས་པ་ལ་སོགས་པས་ནི་ལྐོག་ཏུ་
གྱུར་པ་ཡིན་ནོ། ། ཕན་ཕུན་གྱི་མདུན་རོལ་ཏུ་ནི་སྦྱོར་བའོ། །
ཕན་ཕུན་དུ་གྱུར་བ་དང་འདས་པ་ལ་ནི་མཐའོ། ། བརྟུལ་བ་བྱས་
སམ་བྱེད་དུ་བཅུག་པ་ལ་ནི་དེ་དག་མི་འབྱུང་ངོ༌། ། བཅོལ་བའི་
དགེ་སློང་ཡོད་པ་ལ་ཡང་མི་འབྱུང་ངོ་། ། ཉམ་ང་བ་དང་ཕྲད་པ་ལ་
ཡང་མི་འབྱུང་ངོ་། ། སྤྱོད་པ་ནི་བྱེད་པ་དང་འདྲའོ། ། གཉིས་ཀ་
ཅིག་ཅར་སྤྱོད་སྤྱོད་པ་ལ་ནི་ཕྱིས་ལངས་པས་བྱ་བ་དང་ལྡན་པ་ཡིན་
ནོ། ། གལ་ཏེ་མཉམ་དུ་ན་གཞོན་པས་སོ། ། མཉམ་པ་ཉིད་ཡིན་
ན་གཉི་ཀས་སོ། ། ངོ་ཚ་མེད་པ་དང་ནང་དང་བཅས་པ་དང་རྒས་
པ་དང་ན་བ་དང་། བསྙེན་པར་མ་རྫོགས་པ་རྣམས་ལ་ནི་འདི་

་
བ་དང་ཕྲད་པར་མི་འགྱུར་བ་ལྟ་ན་གནས་མལ་བསྡུ་བར་བྱའོ། །
གལ་ཏེ་དྲི་མ་ཅན་དུ་གྱུར་ན་སྨུག་པར་བྱའོ། ། དེ་དབུལ་བར་
བྱའོ། ། ཡང་ན་བཅོལ་བར་བྱའོ། ། དགེ་སློང་ལའོ། ། མེད་ན་
དགེ་ཚུལ་ལའོ། ། དེ་ཡང་མེད་ན་ཁྱིམ་བདག་ལའོ། ། ཐམས་ཅད་
མེད་ན་ཕྱོགས་བཞིར་རྣམ་པར་བལྟས་ཏེ་ལྡེ་མིག་སྦས་ནས་འགྲོ་བར་
བྱའོ། །གལ་ཏེ་ལམ་ཀར་དགེ་སློང་མཐོང་ན་ཕྱོགས་དེ་དེ་ལ་བརྗོད་
པར་བྱའོ། །གལ་ཏེ་འོངས་པ་ན་ཁྱིམ་གཞན་དུ་མགྲོན་དུ་བོས་ཤིང་
སྒོ་བཅད་པར་གྱུར་ན་རྩིག་དྲུང་ངམ་ཤིང་ལྗོན་པའི་དྲུང་དུ་སྟན་
བཞག་སྟེ་འཇུག་པར་བྱའོ། ། དེར་སྟན་དག་གཡར་པོར་སྦྱིན་
ནོ། ། རང་གིས་བཀུར་བར་མི་བྱའོ། ། དེ་ནི་ཁྱིམ་པ་དང་དགེ་
ཚུལ་དག་གིའོ། ། མེད་ན་བསྐྱལ་བའི་ཕྱིར་ཁྱིམ་པ་ལ་བཅོལ་ཏེ་
འདོང་བར་བྱའོ། ། བདག་ཅག་གིས་བསྐུལ་ལོ་ཞེས་ཟེར་ན་གཞག་
སྟེ་འདོང་བར་བྱའོ། ། དེ་དག་གིས་མ་བསྐུལ་ན་གནས་པར་བྱེད་པ་
དག་གིས་བླང་བར་བྱའོ། ། མེད་ན་རང་གིས་སོ། ། ཐམས་ཅད་
ཀྱིས་ན་གཎྜི་བརྡུང་བར་བྱའོ། ། ཡོན་བདག་གིས་གཙུག་ལག་ཁང་
དུ་རང་གི་དོན་དུ་སྟན་དག་གཡར་པོ་བྱེད་ན་སྦྱིན་པར་བྱའོ། ། དེ་
དག་བསྲུང་བའི་ཕྱིར་དགེ་སློང་ཡང་བཞག་པར་བྱའོ། ། དེས་
ཕྱོགས་གཅིག་ཏུ་བསྡད་པར་བྱའོ། ། རང་གི་ལས་བྱའོ། ། སེམས་
གཏད་པ་ཡང་ངོ་། ། དོང་ན་བརྟུལ་བར་བྱའོ། ། མ་རུང་བ་དག་

བྱི་དོར་བྱའོ། ། ཆང་གིས་ན་ཆུ་དག་གིས་སོ། ། སྣུམ་གྱིས་ན་ཆལ་
གྱིས་སོ། ། མི་གཙང་བས་ན་སའམ་འདག་རྫས་སམ་ལྕི་བས་སོ། །
ཐགས་མ་མ་དག་ན་གཅད་པར་བྱའོ། ། ཁྱིམ་པ་འདུག་འདུག་པའི་
སྟན་མ་བརྟུལ་བ་མཐོང་ན་བརྟུལ་བར་བྱ་བ་ཉིད་དོ། ། གལ་ཏེ་
རྒས་པ་དང་ན་བ་ཡིན་ན་དགེ་སྐོས་ཀྱིས་སོ། ། དེས་སྦྲན་པར་བྱ་བ་
ཉིད་དོ། ། ཐམས་ཅད་ཀྱིས་ནད་པ་བལྟ་བར་བྱའོ། ། འདུག་
སྟེའོ། ། དེར་སྟན་ཐོགས་ཏེ་འགྲོ་བར་མི་བྱའོ། ། ནད་པའི་ནད་
གཡོག་གིས་དེར་སྟན་དག་བཤམ་པར་བྱའོ། ། མཁན་པོའམ་སློབ་
དཔོན་དགེ་བའི་ཕྱོགས་ལ་འགྲོ་ན་གལ་ཏེ་གཞན་གྱིས་དགེ་བའི་
ཕྱོགས་མི་འཕེལ་ན་ཕྱི་བཞིན་འགྲོ་བར་བྱའོ། ། དེའི་ཕྱིར་རང་གིས་
སྟན་བཀུར་བར་བྱའོ། ། འགྲོ་བ་མ་ཞུས་པར་མི་བཀུར་རོ། ། དེ་
རང་ཉིད་ཀྱིས་བཀུར་རོ། ། བླ་གབ་མེད་པར་ཆོས་ཉན་པ་ན་རླུང་
དང་ཆར་བྱུང་ན་བརྟུལ་བར་བྱའོ། ། རྒན་པོ་རྣམས་ཀྱི་ལྕི་བ་ཉིད་
ཀྱི་ཕྱིར་རང་གིས་མི་ནུས་ན་གཞོན་ནུ་རྣམས་དང་ལྷན་ཅིག་བརྗེ་བར་
བྱའོ། ། འཐུན་པ་དང་འཐུན་པར་བཞག་པར་བྱའོ། ། གཙུག་
ལག་ཁང་གཞན་དུ་གདན་ཆ་དང་རྫས་རྙན་བཀུར་བར་བྱའོ། །
གལ་ཏེ་ཆར་འབབ་པ་དང་ཆར་འབབ་ཏུ་དོགས་པ་མེད་ནའོ། །
གལ་ཏེ་ལམ་ཀར་རླུང་དང་ཆར་བྱུང་ན་ཤིང་ལྗོན་པའམ་ཚིག་དྲུང་དུ་
གཅེར་བར་བྱའོ། ། རྫས་ངན་པ་གཅིག་གིས་གཡོག་པར་བྱའོ། །

གཙུག་ལག་ཁང་དུ་ཕྱིན་ནས་རྫས་རྣམས་བསྐམ་པར་བྱའོ། ། མེ་
ཤོར་ཏམ་ཆུ་བྱུང་ན་དགེ་འདུན་གྱི་ཡང་གདོན་པར་བྱའོ། ། རང་གི་
ལྷུང་བཟེད་དང་ཆོས་གོས་ཐོན་ཟིན་ནའོ། ། བཏོན་ཟིན་པ་བསྲུང་
བའི་ཕྱིར་དགེ་སློང་ཆེན་པོ་མི་ནུས་པ་བཞག་པར་བྱའོ། ། མི་བཟོད་
པ་ཉིད་དུ་འཇུག་པར་མི་བྱའོ། ། གནས་མལ་གྱི་ལྟུང་བྱེད་
དོ།། །།
ཁྱིམ་གཞན་དུ་གདིང་བ་བྱས་པ་ཁྱིམ་བདག་ལ་དྲིས་ཏེ་དོར་
བར་བྱའོ། ། དགོན་པར་ནི་ཡང་ན་སློང་བར་བྱའོ། དེ་ནི་
མགོའམམཇུག་བཟློག་པ་བྱས་པ་ཉིད་ན་བྱས་པ་ཉིད་དོ། ། གོས་
དག་སྐམ་པའི་ཕྱིར་རྩེ་བཏིང་བ་ཡང་དོར་བར་བྱ་བ་ཉིད་དོ། །
སློང་བ་ལ་དོར་བར་ཁས་ལེན་ན་སྦྱིན་ནོ། ། འཆག་ས་དག་ཏུ་རྐང་
མཐིལ་གཉིས་ལ་རྩུབ་ན་རྩྭ་དག་གདིང་བར་བྱའོ། ། དེ་དག་ཀྱང་
དོར་བར་བྱ་བ་ཉིད་དོ། ། གཏོང་ན་དོར་བར་བྱ་བ་མ་ཡིན་པ་ཉིད་
དུ་མ་གྱུར་པ་དོར་བར་བྱའོ། ། གཞན་གྱི་ཚེ་ན་དུས་དུས་སུ་སོ་སོར་
བརྟག་པ་དང་བསྒྱུར་ཟློག་བྱའོ། ། ས་སྣུམ་པ་དང་དངར་བར་ནི་
ཉིན་རེ་ཞིང་ངོ་། ། གཞན་དུ་ནི་ཟླ་བ་ཕྱེད་ཕྱེད་ཅིང་ངོ༌། ། འཆག་
ས་དག་ཏུ་རྩྭའི་ཆུན་པོ་དག་ཐག་པས་བཅིངས་ཏེ་ཤིང་ལྗོན་པ་ལ་
དཔྱངས་ཤིང་བཞག་པར་བྱའོ། ། ལྕི་བ་གྱོ་མོར་བཞག་པར་
བྱའོ། ། གནས་ནས་འཕགས་པར་འགྱུར་བ་ན་ཞེས་བྱ་བ་ཡན་ཆད་
བ་བྱས་
!

སྔར་ཐལ་བའོ། ། ཅིག་ཅར་སྤྱོད་པ་ནི་འདྲ་བ་ཉིད་དོ། ། དགེ་
འདུན་གྱི་མ་ཡིན་པར་ནི་གནས་དེའི་བདག་པོ་རྣམས་ལ་དྲི་བར་བྱ་
བ་ཉིད་ཡིན་ནོ། ། དགེ་འདུན་གྱི་གཙུག་ལག་ཁང་ཉིད་དང་། །
རྡོ་བ་དང་བྱེ་མའི་གཞི་ཉིད་ལ་སོགས་པའི་བདག་ཉིད་མ་ཡིན་པ་
ཉིད་དང་། དེ་ལྟ་བུའི་ཉེས་དམིགས་ཡོད་པ་ཉིད་ཀྱིས་གཞི་རང་
དང་བསྐོས་པས་གདིང་བ་བྱས་པ་ཉིད་ལྟ་བུ་ནི་བྱེད་པ་བོ་དག་ཡིན་
ནོ། ། གདིང་བའི་ལྟུང་བྱེད་དོ། ། ། དགེ་སློང་ཉིད་དང་དགེ་
འདུན་གྱི་གཙུག་ལག་ཁང་ཉིད་དག་ནི་བྱེད་པ་བོ་ཉིད་དོ། ། གལ་
ཏེ་དེ་ལ་གནོད་པ་དང་དགེ་འདུན་འཁྲུག་པ་སྐྱེ་བ་ཉེ་བར་ཞི་བར་མི་
འགྱུར་བའི་གཉེན་པོར་འདོད་པ་མ་ཡིན་ནའོ། ། སྐྱོད་པ་ལའོ། །
གཞན་གྱིས་ཀྱང་ངོ་། ། གཞན་གྱི་རྗེས་སུ་འཇུག་པས་ཀྱང་ངོ༌། །
དགེ་སློང་མ་དང་དགེ་ཚུལ་དང་དགེ་ཚུལ་མ་རྣམས་ཀྱིས་ནི་ཉེས་བྱས་
ཀྱིའོ། ། དེ་དག་ཀྱང་ངོ༌། ། བཞད་གད་ཀྱིས་ཀྱང་ངོ་། ། ཁྱིམ་པ་
རྣམས་ལ་ནི་བསོད་ནམས་མ་ཡིན་པ་མང་ངོ་། ། སྐྱོད་པའི་ལྟུང་
བྱེད་དོ།། །། ཤེས་གཙོའོ། ། དགེ་འདུན་གྱི་གཙུག་ལག་ཁང་གི་
གནས་སུ་དགེ་སློང་ཞུགས་པ་ཉིད་ལའོ། ། ན་བ་དང་འཇིགས་པའི་
དབང་མ་གཏོགས་པར་ཕྱིས་གནོན་བྱེད་པ་ལའོ། ། དེ་ནི་དཔེ་སྟེ་
མཐོ་འཚམ་པར་འདུན་པས་དགེ་སློང་ལ་མཐོ་འཚམ་པ་དག་ཀྱང་
ངོ་། ། ཕྱིས་གནོན་གྱི་ལྟུང་བྱེད་དོ། ། དགེ་འདུན་གྱི་གཙུག་ལག་

ཁང་གི་སྟེང་གི་ཐོག་ཉིད་ནི་བྱེད་པ་བོའོ། ། གལ་ཏེ་བྱིན་གྱིས་
གཞོལ་བ་ཉིད་དམ་སྤང་ལེབ་ཉིད་དམ་དེ་དང་འདྲ་བས་གཡོགས་པ་
ཉིད་མ་ཡིན་ནའོ། ། གནན་པར་འོས་པའི་རྩ་བ་ཕུར་བུ་ལྟ་བུ་ཉིད་
ཀྱང་ངོ་། ། བརྐན་པ་ཉིད་དང་རྐང་རྟེན་བཅུག་པ་ཉིད་ནི་མ་
གཏོགས་སོ། ། གནོན་པ་ལའོ། ། ཤེས་གཙོའོ། །རྩ་བ་འབྱུང་བ་
ལ་འདུག་པའི་ལྟུང་བྱེད་དོ། ། ། རང་སྤྱོད་པའི་དོན་ཉིད་དེ་ལས་
གཞན་པ་ལའོ། ། སྲོག་ཆགས་དང་བཅས་པ་ལ་སྤྱོད་པའི་ལྟུང་བྱེད་
དོ། ། ། སྒོ་ཆ་གཞུག་པར་བྱའོ། ། སྒོ་གླེགས་དག་ཀྱང་ངོ་། །
སྐར་ཁུང་དག་ཀྱང་གདོད་པར་བྱའོ། ། གཙུག་ལག་ཁང་ནི་བྱེད་པ་
བོ་ཉིད་དོ། ། སྤྱོད་ལམ་བཞི་ཤོང་བའོ། ། གལ་ཏེ་ཐམས་ཅད་
རྡོའམ་སོ་ཕག་གམ་ཤིང་ལས་བྱས་པ་མ་ཡིན་ནའོ། ། ཆར་ཆུ་བསྐྱབ་
པའི་གཡོག་པ་ཡང་ངོ་། ། ཡོན་བདག་གིས་བྱས་སམ་ཟིན་ནས་
བལྟའོ་ཞེས་མ་སྨྲས་པ་ལའོ། ། ཕ་གུ་རིམ་པ་གསུམ་ལས་ལྷག་པར་
བརྩིག་པ་བྱས་པ་ལའོ། ། གཞན་གྱིས་ཀྱང་ངོ་། །ཉི་མ་དེ་
ལའོ། ། གཞན་ལ་ཡང་འཇིམ་པ་མེད་པ་ལས་སོ། ། ཆུ་ཁུང་དག་
མ་གཏོད་པ་ཡང་རུང་ངོ་། ། བརྐོས་ཏེ་རྨང་གི་རྩ་བ་མ་བཙུགས་པ་
ཉིད་ཀྱང་རུང་ངོ་། ། སྒོ་ཆ་གོང་མ་མ་བཅུག་པ་ཡང་རུང་ངོ་། །
དང་བོའི་མདུན་རོལ་ཏུ་ནི་ཉེས་པ་མེད་དོ། ། གཙུག་ལག་ཁང་གི་
ལྟུང་བྱེད་དོ།། །། ཕམ་པར་འགྱུར་བ་མ་བྱུང་བ་མདོ་སྡེ་དང་

འདུལ་བ་དང་མ་མོ་འཛིན་པ་ལོ་ཉི་ཤུ་ལས་མི་ཉུང་བ་གྲོང་ཁྱེར་བའི་
སྐད་སྨྲ་བ་དགེ་སློང་མ་ལ་ལུས་ཉེ་བར་གཞོལ་བ་ཉིད་ཕྱིར་བཅོས་པ་
བྱས་པ་དགེ་སློང་མའི་སྟོན་པར་བསྐོའོ། ། གསོ་སྦྱོང་བཅོ་ལྔ་པ་ལའོ།
། མཚམས་ཀྱི་ནང་དུའོ། ། མདོ་སྡེ་ལ་སོགས་པ་འཛིན་པ་མེད་ན་སོ་
སོར་ཐར་བ་ཐོན་པའོ། ། དེ་ཡང་ན་ཕམ་པར་འགྱུར་བའམ་ལྕི་བའི་
ཆོས་རྣམས་སྟོན་ནུས་པའོ། ། ཕྱི་མ་ནི་སྲིང་མོ་དག་ཅི་ཁྱེད་ཅག་
དགེ་སློང་མའི་དགེ་འདུན་ཚོགས་སམ་ཡོངས་སུ་དག་གམ་འཐུན་
ནམ་ཁ་ན་མ་ཐོ་བ་མེད་དམ། ཁྱེད་ཅག་ལ་དགེ་འདུན་གྱིས་མ་
བསྐོས་པའི་གང་ཟག་འགའ་ཞིག་སྟོན་པར་མི་བྱེད་དམ་ཁྱེད་ཅག་ལ་
སྟོན་པའི་གང་ཟག་ནི་འགའ་ཞིག་དགེ་འདུན་ལས་འོང་ངོ་། ། ཁྱེད་
ཅག་ལ་དགེ་སློང་འགའ་ཡང་སྟོན་པར་མི་སྤྲོའོ། ། ཁྱེད་ཅག་གི་
གདམ་ངག་དང་རྗེས་སུ་བསྟན་པ་ནི་དགེ་འདུན་ལས་སོ། ། སྲིང་མོ་
དག་གིས་བག་ཡོད་པར་སྒྲུབས་ཤིག་ཅེས་བྱ་བ་དེ་སྟོན་ནུས་པའོ། །
ཆོས་བླ་མའི་མཐུ་དང་ལྡན་པ་ནི་མ་གཏོགས་སོ། ། བསྐོས་པ་དེ་
དག་ལས་གཅིག་དང་ཡང་མི་ལྡན་པ་དང་མ་བསྐོས་པར་དགེ་སློང་མ་
ལ་སྟོན་ནའོ། ། སྔར་བསྐོས་པ་ནི་མ་བསྐོས་པ་ཉིད་མ་ཡིན་ནོ། །
དགེ་འདུན་དུ་མ་ལོངས་ཤིང་འོས་པ་ལ་གསོལ་ན་ཉེས་པ་མེད་
དོ། ། དེ་དག་ལ་ཡང་ངོ༌། ། མ་བསྐོས་པར་སྟོན་པའི་ལྟུང་བྱེད་
དོ།། །། ཤེས་གཙོའོ། ། ཉི་མ་ནུབ་པ་ཉིད་ལའོ། ། མཚན་ཐོག་

ཐག་ཏུ་ཆོས་སྟོན་པ་མ་གཏོགས་པར་དགེ་སློང་མ་ལ་སྟོན་ནའོ། །
དེའི་ཚེ་གལ་ཏེ་སྒོ་ཕྱེ་ཞིང་དེ་ལྟ་བུའི་གཙུག་ལག་ཁང་གི་མདུན་ན་
དབྱར་ཁང་འདུག་པ་མ་ཡིན་པར་རོ། ། ཉི་མ་ནུབ་ཀྱི་བར་དུ་སྟོན་
པའི་ལྟུང་བྱེད་དོ། ། ། དགེ་སློང་མས་ཆོས་འདྲི་བ་ལ་མི་འཇིགས་
པར་བྱ་བའི་ཕྱིར་དགེ་སློང་ལ་ཟས་དབུལ་བར་བྱའོ། ། རྒྱུ་ཅང་དང་
ཤུར་བུ་དང་ལྕགས་པོད་དང་ཤུར་བུ་ཕྲུའུ་ཡང་ངོ༌། ། དགེ་སློང་
གིས་དེ་དག་བླང་བར་བྱའོ། ། དགེ་སློང་དེ་ལྟར་གྱུར་བ་མ་ཡིན་པ་
ལ་ཟས་ཅུང་ཟད་ཙམ་གྱི་ཕྱིར་དགེ་སློང་མ་ལ་སྟོན་ཏོ་ཞེས་སྨྲས་
ནའོ། ། ཟས་ཅུང་ཟད་ཙམ་གྱི་ཕྱིར་སྟོན་པའི་ལྟུང་བྱེད་དོ།། །།
ཤེས་གཙོའོ། ། དགེ་སློང་མ་ཉེ་དུ་མ་ཡིན་པ་ཉིད་ལའོ། ། གོས་
བྱེད་ནའོ། ། གོས་བྱེད་པའི་ལྟུང་བྱེད་དོ།། ། ། གོས་བྱིན་
ནའོ། ། གོས་འབུལ་བ་མ་ཡིན་པའོ། ། གལ་ཏེ་བོར་རླག་བྱུང་བ་
དང་ལེགས་པར་སྨྲ་བ་དང་བསྙེན་པར་རྫོགས་པར་བྱེད་པ་དང་རྗེ་
བའི་ཕྱིར་མ་ཡིན་པ་ལའོ། ། གོས་སྦྱིན་པའི་ལྟུང་བྱེད་དོ།། །།
ལམ་རྒྱགས་བསྐུར་བར་བྱའོ། ། རྩེ་རྒོད་དང་རྩེ་རྒོད་མོ་དང་། །
དགེ་ཚུལ་དང་དགེ་ཚུལ་མ་དག་གིས་སོ། ། དགེ་སློང་དང་དགེ་སློང་
མ་རྣམས་གཅིག་གི་ལམ་རྒྱགས་གཅིག་གིས་བཀུར་དུ་རུང་ངོ་། །
གཅིག་གིས་གཅིག་གི་བྱིན་ལེན་ཡང་ངོ༌། ། ཚངས་པ་མཚུངས་པར་
སྤྱོད་པ་ན་ཕ་ལམ་དུ་དོར་བར་མི་བྱའོ། ། དེ་བཀུར་བར་བྱའོ། །

དགེ་སློང་མ་ལ་ཡང་དེ་བཞིན་ནོ། ། དེ་ལ་ཕན་ཚུན་གྲོགས་
བྱའོ། ། མགོ་ལོགས་ནས་བཟུང་བས་སོ། ། གྲོང་དུ་ཕྱིན་པ་ཉིད་ན་
སོང་ཡང་ཉེས་པ་མེད་དོ། ། ནད་པའི་སྨན་དང་ཟན་ལེགས་པར་
སྦྱར་ཏེ་རང་བཞིན་འཐུན་པའི་ནད་གཡོག་གཅིག་ཀྱང་རེ་རེར་
བཞག་ནས་སོ། ། འཇིགས་པ་དང་བཅས་པའི་ལམ་ཉིད་དུ་འགྲོ་ན་
ཐབས་གཅིག་ཏུ་ཞུགས་ཤིང་ཐ་མི་དད་པར་འགྲོ་བ་ཉིད་མ་གཏོགས་
པར་དགེ་སློང་མ་གཅིག་དང་ཡང་ལམ་ལས་འདའ་ཞིང་འགྲོ་
ནའོ། ། རྒྱང་གྲགས་རེ་རེར་རོ། ། དེའི་ཕྱེད་ནིཉེས་བྱས་སོ། །
དགེ་སློང་མ་དང་ལྷན་ཅིག་འགྲོ་ན་ལམ་དུ་འཇུག་པའི་ལྟུང་བྱེད་
དོ། ། ། འགྲམ་གཉིས་འཇིགས་པ་དང་བཅས་པ་ཉིད་མ་གཏོགས་
པར་འཐམས་ནས་ཅིག་ཅར་གྲུ་གཅིག་གིས་ལམ་ལས་འདའ་ཞིང་
འགྲོ་ནའོ། ། ཐད་ཀར་ཕ་རོལ་ཏུ་འགྲོ་བ་མ་གཏོགས་སོ། ། དེའི་
ཕྱིར་ཞུགས་པ་ན་ཡོ་བ་དང་གཏིབ་ཆད་པ་དང་རྦ་ཀློང་ལས་གཟུར་
བ་དང་རུས་སྐྱ་དང་གདོས་པ་ཆག་པ་དང་རུ་སྐུ་འཛིན་པའི་དབང་
གིས་འཇུག་པ་གཞན་དུ་སོང་བ་ལ་ནི་ཉེས་པ་མེད་དོ། ། དགེ་སློང་
མ་དང་ལྷན་ཅིག་གྲུར་འཇུག་པའི་ལྟུང་བྱེད་དོ། ། ། །
འདུལ་བའི་མདོ། བམ་པོ་བཞི་བ། བུད་མེད་གཅིག་བུ་
ཉིད་དང་སྐྱེ་བོའི་རྒྱུན་ལུགས་མེད་པ་ཉིད་ཀྱིས་ཕྱོགས་དབེན་པ་ཉིད་
དང་སྐྱབས་དང་བཅས་བ་ཉིད་དང་བར་འདོམ་གང་ཉིད་ནི་བྱེད་པ་

བོ་དག་ཡིན་ནོ། ། འདུག་པ་ལའོ། ། དེ་ནི་རྐུབ་གཙོས་ཙམ་བཞག་
པའོ། །གཅིག་པུ་འདུག་པའི་ལྟུང་བྱེད་དོ།། ། ། དགེ་སློང་མ་
དང་ངོ་། ། འགྲེང་བ་ལའོ། ། གཅིག་པུ་འགྲེང་བའི་ལྟུང་བྱེད་
དོ།། ། ། ཤེས་གཙོའོ། ། དགེ་སློང་མས་སྦྱོར་དུ་བཅུག་པ་ཉིད་
ལའོ། ། ཡང་དག་པ་མ་ཡིན་པའི་ཡོན་ཏན་དག་གིས་སོ། ། མགྲོན་
དུམ་བོས་པ་ལའོ། ། བོས་པ་ལོ་ཡང་ལྷག་ནའོ། ། བཟའ་བར་བྱ་
བའོ། ། བསྒྲུབ་པ་ཕུན་སུམ་ཚོགས་པས་སོ། ། དེ་ཐོས་པས་ཀྱང་
རུང་ངོ༌། །ཟོས་ནའོ། ། དེ་ནི་མིང་ན་དེའོ། ། གཞན་གྱི་དོན་དུ་
ན་ན་སྨད་པར་བྱ་བ་ཉིད་དོ། ། བསོད་སྙོམས་ལ་ཞུགས་པ་ན་བྱིན་
ཅིག་ཅེས་ཟེར་བ་ཡང་ངོ་། ། དགེ་སློང་མས་སྦྱོར་དུ་བཅུག་པའི་
ལྟུང་བྱེད་དོ།། །། ཁྱིམ་གཞན་དུ་ཡང་ཟན་ལ་བོས་པ་དང་དུ་བླང་
བར་བྱའོ། ། དུས་ཤེས་པར་བྱ་སྟེ་འཇུག་པར་བྱའི་སྔ་ཚོམས་སུ་མི་
བྱའོ། ། དེའི་ཕྱིར་གཎྜི་བརྡུངས་ཏེ་རང་གི་འཁོར་ལ་བལྟ་བར་
བྱའོ། ། གློ་བུར་དུ་འོངས་པ་ལ་ནི་གནས་བརྟན་གྱིས་སོ། །གྱ་
ཚོམ་དུ་ཟན་བཅད་པར་མི་བྱའོ། ། སྐོམ་གྱི་ཕྱིར་གསོལ་བ་དག་
འདེབས་ན་བསྡད་པར་བྱའོ། ། ཅིག་ཅར་ཡང་རུང་ཕྱིས་ཀྱང་རུང་
སྟེ་གོས་ཀྱི་རྙེད་པ་མེད་པའི་མགྲོན་དུ་བོས་པ་གཉིས་པ་རྙེད་
ནའོ། ། བཟའ་བར་བྱ་བ་ལའོ། །ལྔའི་ཁོངས་སུ་གཏོགས་པ་
ལའོ། ། གལ་ཏེ་གཞན་ཡང་དེ་ཉིད་ཡིན་ནའོ། ། ན་བ་མ་ཡིན་པ་

དང་ལས་མ་བྱས་དང་ལམ་དུ་མ་སོང་བ་ལའོ། ། དང་དུ་བླངས་ན་
ཉེས་བྱས་ཀྱིའོ། ། ཟོས་ན་དངོས་གཞིའོ། ། འདིར་གོས་ཀྱི་མཐར་
གྱུར་པ་ནི་ཁྲུ་གང་གི་ཁྱོན་ནོ། ། ལམ་ནི་དཔག་ཚད་ཕྱེད་དོ། །
གཞན་ལ་ཡང་ངོ་། ། འདིར་རམ་གྱུར་འགྲོ་བ་ལ་ཡང་ངོ་། ། ལས་
ནི་ཕྱག་དར་རེ་ལྡེ་ཙམ་མམ་དཀྱིལ་འཁོར་བ་མལ་ཙམ་ཡིན་ནོ། །
དེ་ཡང་དགེ་འདུན་གྱི་ཉིད་དམ་མཆོད་རྟེན་གྱི་ཉིད་ཡིན་ནའོ། ། ན་
བ་ཉིད་ཀྱི་ཚད་ནི་མི་ནུས་པའོ། ། བཤམས་པ་ནི་མགྲོན་དུ་བོས་པ་
ཉིད་མ་ཡིན་ནོ། ། ཀུན་ཏུ་བལྟ་བ་ཡང་ངོ༌། མགྲོན་དུ་བོས་པ་
གཞན་ཡོད་ན་ཟན་སྔ་མ་ལ་སྤོང་བ་བསྲུང་ཞིང་འཇུག་པར་བྱའོ། །
འཐོ་མཚམ་པས་བྱས་པ་ནི་མ་ཡིན་པ་ཉིད་དོ། ། མི་རུང་བ་ལ་བོས་
པ་ཡང་ངོ་། ། དེའི་ཕྱིར་མ་ཡིན་པར་དགེ་འདུན་ཡང་ངོ་། །
གཞན་དུ་ལྔ་བོ་འཇོག་པ་ཡང་ངོ༌། ། དེ་ནི་ཆོས་དང་ལྡན་པ་ཉིད་
དོ། ། གཞན་བླང་བ་ལ་ཡང་ངོ་། །མུ་གེ་བྱུང་ན་མགྲོན་དུ་བོས་པ་
ཇི་སྙེད་བྱུང་བ་དག་བདག་གིར་བྱའོ། ། ཟོས་ན་ཡང་ངོ་སྦྱིན་དུ་
ཡང་རུང་ངོ་། ། སྦྱིན་པ་བོ་མངོན་པར་མི་དགའ་བར་འགྱུར་བ་ལྟ་
ན་ཁམ་གཉིས་སམ་གསུམ་ཟོས་པའི་འོག་ཏུ་ཁྱིམ་བདག་དགེ་སློང་
འདི་བསོད་སྙོམས་ཀྱིས་འཕོངས་པ་ཡིན་གྱིས་རྗེས་སུ་ཡི་རངས་པར་
གྱིས་ཤིག་དང་འདི་ལ་སྦྱིན་པར་བྱའོ། ། ཞེས་མངོན་པར་དགའ་
བར་བྱས་ནས་སོ། ། ཡང་ཡང་ཟ་བའི་ལྟུང་བྱེད་དོ།། །། ཆོས་

བ
་
འདི་བའི་མ་ཡིན་པ་བདག་པོ་ཁྱིམ་པ་དང་བཅས་པ་ཡ་མཚན་ཅན་
ཐམས་ཅད་མ་ཡིན་པའི་འདུག་གནས་སོ། ། མི་ན་བ་ལའོ། ། སྦྱིན་
བདག་གིས་མ་བསྟབས་པ་ལའོ། ། དེའི་ཟོས་ན་ཟོས་པ་ལ་དངོས་
གཞིའོ། ། གནས་ན་ཞག་ལོན་པ་ལ་ཉེས་བྱས་ཀྱིའོ། ། བདག་པོ་
མེད་པ་ཡང་ངོ༌། ། འདི་ལ་རབ་ཏུ་བྱུང་བ་འདི་བ་ནི་མུ་སྟེགས་ཅན་
དང་འདྲ་བ་ཉིད་དོ། ། ཉེ་དུས་ཀྱང་ངོ༌། ། འདུག་གནས་སུ་ཟ་
བའི་ལྟུང་བྱེད་དོ། ། ། སྟོབས་པའིའོ། ། ཡོངས་སུ་མ་དཔགས་
པར་རོ། ། ཅི་བདེར་མ་བྱས་པའོ། ། ཁྱིམ་པའིའོ། ། བྲེའུ་ཆུང་
དག་གི་ཚད་ནི་འབྲས་ཐུག་པོ་ཆེ་མ་གདྷའི་བྲེའུ་ཆུང་ཕྱེད་དང་ལྔ་
བཙོས་པ་ཚོད་མ་མ་གཏོགས་པ་ལས་ལྷག་པའི་བསོད་སྙོམས་ཏེ་
གྲོགས་ཀྱི་སྐལ་བ་དང་ཡང་བཅས་པ་ཡིན་ནོ། ། ཟོས་པ་ནའོ། །
མནོས་པའོ། ། དེ་ལ་ནི་ཉེས་བྱས་ཀྱིའོ། ། གཞན་གྱིས་མནོས་པ་
ཡང་ངོ་། ། གཞན་ལ་ནི་ལྟུང་བ་མེད་དོ། །ལས་སུ་མ་བྱས་པ་ཡང་
ངོ༌། ། བླང་བར་བྱ་བ་གལ་ཏེ་མང་བ་ཉིད་ཡིན་ན་དགེ་སློང་དག་ལ་
བགོ་བཤའ་བྱའོ། ། ལྷུང་བཟེད་དོ་གསུམ་ཙམ་ལས་ལྷག་པར་ལེན་
པའི་ལྟུང་བྱེད་དོ། ། ། ཇི་ཙམ་གྱིས་ཆོག་པ་བཟའ་བར་བྱའོ། །
ཟས་བརྩམས་པས་ལྡང་བར་མི་བྱའོ། ། ཐ་ན་ལན་ཚུ་ཡན་ཆད་
བཟའབར་བྱ་བ་གང་ཡང་རུང་བ་ཅུང་ཟད་ཅིག་བླངས་ན་རྣམ་པ་
དེ་ཉིད་ཡིན་ནོ། ། སྤངས་པ་ནི་གནས་བཏང་བའོ། ། འདུག་

པའིའོ། ། རྩ་བ་ལ་སོགས་པ་བཅའ་བར་བྱ་བ་ལ་སོགས་པའི་ཟས་
བརྩམས་པའོ། ། རྩ་བ་དང་སྡོང་བུ་དང་འདབ་མ་དང་མེ་ཏོག་དང་
འབྲས་བུ་བཅའ་བར་བྱ་བ་དག་དང་ཐུག་པ་ལས་གཞན་པ་བཟའ་
བར་བྱ་བ་རུང་བ་མི་རུང་བ་དང་མ་འདྲེས་པའི་བྱིན་ལེན་སྟོབས་པ་
འཐོབ་པའི་ཕྱོགས་ན་འགྲེང་བ་སྤང་བ་བྱས་ནས་སོ། ། གསོལ་ཅིག་
ཅེས་བྱ་བ་ཡང་དེ་ཡིན་ནོ། ། སོངས་ཤིག་ཅེས་བྱ་བ་ཡང་ངོ་། །
འཚལ་ལགས་སོ་ཞེས་བྱ་བས་ཀྱང་ངོ་། ། རེ་ཞིག་ཅེས་བྱ་བའི་སྒྲ་ཉེ་
བར་སྦྱར་ན་ནི་མ་ཡིན་ནོ། ། ཆོག་གོ་ཞེས་བྱ་བ་ཡང་ངོ་། ། ཁ་
གཟར་གྱེན་དུ་འགྲེང་དུ་མི་གཏུབ་པ་ཉིད་ཀྱི་ཐུག་པ་དག་ནི་ཐུག་པ་
ཉིད་དོ། ། སོར་མོ་ལྔ་མེ་མངོན་པ་ནི་སྐྱོ་མའིའོ། ། མཐོ་འཚམ་པ་
ནི་བྱིན་ལེན་སྟོབས་པ་ཉིད་མ་ཡིན་ནོ། ། མཚམས་ཀྱི་ཕྱི་རོལ་དང་
མི་འཐོབ་པའི་ཕྱོགས་དང་མདུན་མ་ཡིན་པ་ན་འདུག་པ་ལས་ལྷག་
པོར་བྱ་བ་མི་འབྱུང་ངོ་། ། བྱ་བ་ལག་ཏུ་མ་བླངས་པ་ལ་ཡང་མི་
འབྱུང་ངོ་། ། རུང་བ་མ་ཡིན་པ་དང་དེ་དང་འདྲེས་པ་ལ་ནི་མི་བྱ་བ་
ཉིད་དོ། ། གནས་མ་བཏང་བས་བྱ་བ་ཉིད་དོ། ། མི་ཟ་བར་
བརྟག་པ་བྱས་པས་ཀྱང་ངོ་། ། གསོལ་བས་བྱ་བ་ཉིད་ཡིན་ནོ། །
ཁྱོད་ཀྱིར་གྱུར་གྱིས་བཞུད་ཅིག་ཅེས་བྱ་བ་བའི་ཚིག་གིས་བྱའོ། ། ཁ་
ཅིག་ནི་ཅི་བདེར་གསོལ་ཅིག་ཅེས་ཀྱང་ངོ༌། ། ཁམ་གཉིས་སམ་
གསུམ་ཟོས་ནས་སོ། །བྱ་བ་བཏང་བས་ནི་བཟའ་བར་མི་བྱའོ། །

ལྷག་པོར་བྱས་པ་གཞན་གྱིས་བཟའ་བར་བྱའོ། ཤེས་གཙོའོ། །
སྤངས་པ་ཉིད་དང་ལྷག་པོར་མ་བྱས་པ་ཉིད་དག་ལའོ། ། ཟོས་ནའོ།
། ཟས་ཙམ་མོ། ། སྟན་གཅིག་པའི་ཟས་ཀྱི་ལྟུང་བྱེད་དོ།། །།
སྟོབས་ནའོ། ། དགེ་སློང་ལའོ། ། སྤངས་པ་ལ་སྟོབས་པའི་ལྟུང་
བྱེད་དོ།། ། ། ཤེས་གཙོའོ། ། སོ་སོར་ངེས་པའི་ཟས་ཀྱི་གནས་
ཅན་དག་ལས་གཞན་པའི་དགེ་སློང་དགེ་འདུན་དུ་བྱུང་བ་མཚམས་
ཀྱི་ནང་ན་གནས་པ་དག་གི་ཟན་ལྷན་ཅིག་མ་ཡིན་པ་ཉིད་ལའོ། །
ལྷན་ཅིག་པའིའོ། ། ཅིག་ཅར་ཟ་བ་དང་ངོ་། ། གསུམ་ལ་སོགས་
པ་དང་ངོ་། ། དགེ་སློང་རྣམས་ཀྱིའོ། ། དགེ་སློང་རྣམ་པ་ཇི་ལྟ་
བུས་གོས་མེད་པའི་ཟས་གཉིས་རྙེད་པ་བྱེད་པ་བོ་ཉིད་ཡིན་པ་བཞིན་
ནོ། ། དུས་སྟོན་ཆེན་པོ་ལས་གཞན་པ་ལའོ། ། རྟགས་འདི་མེད་
པའི་རབ་ཏུ་བྱུང་བའི་ཟས་ལས་གཞན་པའོ། །ཟོས་ནའོ། ། དེར་
འོང་བར་བྱ་བ་ཉིད་དུ་གནས་པ་མཚམས་ཀྱི་ནང་ན་འཁོད་པ་དག་
གི་འོང་བ་ཉིད་མ་དྲིས་པར་ཟ་ན་འདའ་བའི་ཕྱེད་ཉིད་དོ། ། གང་
ཡང་རུང་བ་ཅུང་ཟད་ཅིག་བྲིམས་ན་ཡང་ཟན་གཅིག་པ་ཉིད་ཡིན་
ནོ། ། འགྲོ་བར་ཆས་པ་དང་གློ་བུར་དུ་འོངས་པ་དང་ནད་པ་དང་
ནད་གཡོག་དང་དགེ་སྐོས་ལས་གཞན་པས་ཐམས་ཅད་ཀྱིས་མ་ཟོས་
པར་གཡོས་མལ་དང་སྤྱི་བུངས་ལས་མནོས་ཏེ་བཟའ་བར་མི་
བྱའོ། ། འདུས་ཤིང་ཟ་བའི་ལྟུང་བྱེད་དོ།། ། ། རང་གི་ཕྱེད་ཡོལ་

ནས་སྐྱ་རེང་འཆར་བའི་བར་དུ་ནི་དུས་མ་ཡིན་ནོ། ། དེ་ཉིད་ལ་
ཤེས་གཙོའོ། ། བཅའ་བར་བྱ་བ་དང་བཟའ་བར་བྱ་བ་ཟོས་
ནའོ། ། དུས་མ་ཡིན་པར་ཟ་བའི་ལྟུང་བྱེད་དོ།། །། སྔ་དྲོ་བའི་
ཟས་བྱིན་ལེན་བྱས་པ་ཕྱི་དྲོ་བའི་ཟས་སུ་དང་དེ་ཐུན་ཚོད་ལས་
འདས་པ་ལྟ་བུ་ནི་གསོག་འཇོག་བྱས་པ་ཡིན་ནོ། ། དེ་ཉིད་ལ་ཤེས་
གཙོའོ། ། ལག་ཉར་བླངས་པ་མིད་པར་མི་བྱའོ། ། མཚམས་ཀྱི་
ནང་དུ་བཙོས་པ་དང་ཞག་ལོན་པ་ཡང་མི་བྱའོ། ། དགེ་སློང་གིས་
བཙོས་པ་ཡང་ངོ་། ། འདིར་བརྟེན་པ་བཅོས་པ་གང་ཡིན་པ་ནི་
དེའོ། ། མི་སྙི་བ་རྣམས་ཀྱི་ནི་སུམ་ཆ་བངས་པ་ཉིད་ཀྱི་མདུན་རོལ་
ཏུ་དེ་ཉིད་ཡིན་ནོ། ། སྙི་བ་རྣམས་ཀྱི་ནི་ཁ་དོག་གྱུར་བའིའོ། ། ཁུ་
བ་རྣམས་ཀྱི་ནི་ལན་གཉིས་ཁོལ་བར་གྱུར་བ་ཉིད་ཀྱིའོ། ། མེས་རུང་
བར་བྱས་པ་ནི་མ་བཙོས་པ་མ་ཡིན་ནོ། ། འདུག་པའི་འགྲུབ་པ་
ཉིད་སྐྱེ་བ་ལ་རག་ལས་པ་ནི་མ་ལོན་པ་ཉིད་མ་ཡིན་ནོ། ། སྣོད་
ཕྱོགས་ན་འདུག་ན་དེས་ཀྱང་ས་དེར་བཙོས་པ་ཉིད་ཡིན་ནོ། །
འཚོད་པར་བྱེད་པ་དེ་ན་འདུག་པ་ཉིད་ཀྱིས་ནི་མི་འགྱུར་རོ། ། མེ་
ནི་སྣོད་མ་ཡིན་པ་ཉིད་མ་ཡིན་ནོ། ། དེ་ལས་བྱུང་བ་དང་བྱུང་བ་
དག་ནི་དེ་ཉིད་མ་ཡིན་ནོ། ། ཉེན་འཁོར་ནི་གནས་ཉིད་ཡིན་
ནོ། ། འདོམ་གང་ངོ༌། ། སྟེང་དུ་ནམ་མཁའ་ལ་སླེབས་པ་མན་
ཆད་དོ། ། ནང་ཡང་ངོ་། ། སྟེང་གི་ཡང་ཐོགས་གཞན་ཡང་དེ་

ཉིད་དོ། ། གཞན་གནས་པ་ཉིད་ནི་གཞན་གྱི་གནས་ཉིད་མ་ཡིན་ནོ།
། ལག་ཉར་བླངས་པ་དང་ནང་དུ་བཙོས་པ་དང་དགེ་སློང་གིས་
བཙོས་པ་དེ་དག་དུས་ཀྱི་ཕྱིར་དགག་པ་མཛད་པར་འཚོ་བའི་བར་དུ་
བཅང་བ་དག་ནི་མ་བསྡུས་པ་ཉིད་ཡིན་ནོ། ། འབགས་པ་ནི་ཟས་
ཀྱི་ཕྱེད་ཉིད་དོ། ། ཁ་དྲི་མ་ཅན་གྱིས་བཟའ་བ་དང་བཏུང་བ་དག་
ཀྱང་ངོ་། ། དེའི་ཕྱི་རོལ་ནི་ལྕི་བའམ་སས་ཀུན་ནས་དྲུད་དེ་ཆུས་
བཤལ་ན་དག་པ་ཡིན་ནོ། ། ནང་ནི་ཆུ་ཁུར་བ་དོའམ་གསུམ་གྱིས་
བཤལ་ནའོ། ། ལྷུང་བཟེད་ནི་བསམ་པ་ཐག་པས་ལན་གཉིས་སམ་
གསུམ་བཀྲུ་བཤལ་བྱས་ན་སྒྲ་མི་སྙན་ཡང་དག་པ་ཉིད་ཡིན་ནོ། །
རྩི་ལངས་པ་ལ་ནི་ཉེས་པ་མེད་དོ། ། འབགས་པ་མེད་པར་རེག་པ་
ལ་ཡང་ངོ་། ། འདག་རྫས་སམ་ལྕི་བའམ་ས་གང་ཡང་རུང་བས་
ལན་གསུམ་བཀྲུས་པ་ལ་སྣུམ་པ་ཉིད་ཀྱང་ངོ་། ། ལངས་པ་བསལ་
བར་བྱ་བ་ཉིད་དོ། ། འབགས་པའི་ཕྱོགས་དེ་ཉི་ཚེ་བཀྲུ་བར་བྱ་བ་
ཉིད་དོ། ། བུམ་པ་ལ་སོགས་པ་སྣུམ་ཅན་དག་སྣུམ་མེད་པར་བྱ་
བའི་ཕྱིར་ཆུའི་རྫིང་བུ་ཟབ་མོའི་ནང་དུ་གཞུག་གོ།ཉའམ་རུལ་སྦལ་
ལམ་སྦལ་བའམ་ཆུ་སྲིན་བྱིས་པ་གསོད་དམ་ཉ་ཁྱི་བདག་གིས་མ་ལུས་
པར་ལྡོགས་ཀྱི་བར་དུ་བཞག་གོ།བསྲེགས་པས་ཀྱང་སྣུམ་མེད་པ་ཉིད་
དུ་འགྱུར་རོ། ། སྣུམ་མེད་པར་གྱུར་བ་ནི་བཀྲུ་བས་སོ། ། འདག་
རྫས་སམ་ལྕི་བས་འདག་པ་ཉིད་དོ། ། ལན་ཚྭ་ལ་སོགས་པ་ཚྭ་ཆུ་

དང་འགྱུར་བྱེད་ཀྱི་ཆུ་དང་རྙོག་ཆུར་གྱུར་པ་ནི་ཕྱེད་ཉིད་དོ། ། དེ་
ནི་ཐམས་ཅད་ལ་དུས་མ་ཡིན་པར་ཡང་རུང་བ་ཉིད་དོ། ། ལན་ཚྭ་
དང་འགྱུར་བྱེད་རང་གི་བྱ་བ་མི་བྱེད་པ་དག་ལ་ནི་མེད་པ་ཉིད་
དོ། ། ཐ་མ་ལ་ནི་གཟུགས་བརྙན་འབྱུང་ནའོ། ། ཀ་ཏ་ཀའི་འབྲས་
བུས་ཆུ་ཤིན་ཏུ་དྭངས་པར་འགྱུར་རོ། ། འགྱུར་བྱེད་ཀྱིས་ཀྱང་ངོ༌།
ཟན་གྱིས་ཀྱང་ངོ་། ། དེ་མི་འཇིག་པར་བྱ་བའི་ཕྱིར་སྣུམ་གྱིས་
བསྐུའོ། ། འབྱུང་ཁུང་དག་ཏུ་བཏབ་པ་མི་མངོན་པ་ནི་ཡོད་པའི་
གྲངས་ཉིད་མ་ཡིན་ནོ། ། ཕྱོགས་གཅིག་ཏུ་འདྲེས་པར་གྱུར་ན་དེ་ཉི་
ཚེ་བསལ་བ་ཉིད་ཡིན་ནོ། ། ཁཱའི་མཆུས་རེག་པ་ལ་ནི་ཐན་ཀོར་
ཡང་ངོ་། ། དེ་དང་འབྲེལ་བའི་རྒྱུན་གྱིས་རེག་པ་ནི་དེ་ལ་རེག་པ་
ཉིད་མ་ཡིན་ནོ། ། ནོར་བ་དང་བརྗེད་པས་ཀྱང་མ་ཡིན་ནོ། ། དེ་
གཉིས་ཀྱིས་སྤོས་པ་བཞག་པའི་ཕྱིར་ཡང་མ་ཡིན་ནོ། ། གནས་ཀྱི་
ཐག་ཤིན་ཏུ་ཉེ་བར་བཀུར་རོ། ། གཡེལ་བས་ལག་ཉར་བླངས་པ་
ཉིད་དང་བྱིན་ལེན་བླངས་པ་ཉིད་ནི་མ་ཡིན་ནོ། ། བྱིན་ལེན་སྟོབས་
པར་འོས་པ་དང་འབྲེལ་བ་མ་བྲལ་བའི་བླང་བ་ཡང་མ་ཡིན་ནོ། །
དེས་བཟུང་བའི་ཐག་པ་ལ་སོགས་པ་དང་འབྲེལ་བ་ཉིད་ནི་འབྲེལ་བ་
ཉིད་ཡིན་ནོ། ། སྡོམ་པས་མཉམ་པ་ལྟ་བ་ཐ་མི་དད་པ་དག་གི་
གསོག་འཇོག་བྱས་པ་དང་བྱིན་ལེན་བྱས་པ་དང་ལག་ཉར་བླངས་པ་
དག་ནི་གཅིག་པ་ཉིད་ཡིན་ནོ། ། མཆོག་དང་མཆོག་མ་ཡིན་པར་རོ།

། སྐྱེས་པ་དང་བུད་མེད་དག་ནི་ཕན་ཚུན་ཁྱིམ་པ་དང་འདྲའོ། །
དགེ་ཚུལ་དག་གི་ལ་རེག་པ་ནས་སྦེད་པའི་བར་ལ་ཉེས་པར་འགྱུར་
བ་ནི་དེ་བཞིན་ནོ། ། ལྟོས་པ་དང་བཅས་པས་བྱིན་པ་ནི་བཏང་བ་
ཉིད་མ་ཡིན་ནོ། ། ལྟོས་པ་མེད་པར་བཏང་བ་ལ་ལྟོས་པ་དང་
བཅས་པ་ཉིད་ནི་ཕྱེད་ཉིད་དོ། ། དེའི་ཕྱིར་དེ་བླང་བར་མི་
བྱའོ། ། ཤེས་བཞིན་དུ་མི་བླང་ངོ་། ། ཤས་མནོད་པ་དང་དེ་དྲུབ་
པའི་ཕྱིར་རེག་པ་ནི་རྐྱེན་དེ་ལྟ་བུ་དག་ཡོད་ན་རུང་བ་མ་ཡིན་པ་ཉིད་
དུ་མི་འགྱུར་རོ། ། ཤིང་རྟ་ལ་ནི་ཁ་ལོ་བའི་སྟན་མ་གཏོགས་པ་ཉིད་
དོ། ། གང་བ་ལ་ཡང་ངོ་། ། ནད་པ་ཞོན་པ་ལ་ཡང་ངོ་། ། གྲུ་ལ་
ནི་རུ་སྐྱའོ། ། དེ་འཛིན་པའི་སྟན་ཡང་ངོ་། ། དགེ་འདུན་གྱི་སྨན་
དག་ལུད་པ་ན་བསྐུམ་པ་དང་དབྱུང་བ་དང་གཟར་བུའི་ལས་དང་
དབོག་པ་དག་ལ་ཡང་ངོ་། ། དང་བོར་ཤིང་དབྲི་བ་དང་མེ་གསད་
པ་དང་གོས་ཀྱི་ཐུ་བ་ལ་སོགས་པས་རླུང་གཡབ་པས་འབད་པར་
བྱའོ། ། ཆུ་ཀླུང་རྒལ་བའི་ཕྱིར་རམ་ཁུར་ཚ་བ་བསྙག་པའི་ཕྱིར་ལག་
ཉར་བླངས་པའི་ལམ་བརྒྱགས་རུང་སྟེ། ཆོ་ག་མ་འབྱོར་ཏམ་ལམ་
རྒྱགས་གཞན་མེད་ནའོ། ། ཁུར་ཚ་བ་མེད་ན་སྦྱིན་བདག་སྤྲོ་བར་
བྱའོ། ། ཁྱེར་བ་མེད་ན་རང་གིས་སོ། ། དེ་ཉིད་ལས་སྦྱིན་པས་
བརྗེ་ཞིང་བླང་བ་བསྒྲུབ་པར་བྱའོ། ། དེ་ཡང་མ་གྲུབ་ན་དེ་བཟའ་
བར་བྱ་བ་ཉིད་དོ། ། བྱིན་ལེན་སྟོབས་པ་མེད་ན་བྱིན་ལེན་མ་བྱས་

བཅང་ངོ་། ། སོར་དྲུག་གི་ཚད་ལས་ལྷག་པ་མི་བཅང་ངོ་། ། ཁ་
ཅིག་ལས་ནི་བརྒྱད་ལས་མི་བཅང་ཞེས་སོ། ། སོར་བཞི་ལས་ཐུང་བ་
ནི་དགོས་པ་མེད་དོ། ། ལྕི་བའི་བྱུག་པས་བསྐུས་པར་བཙེམ་མོ། །
ལྕི་བ་མེད་ན་ཆག་ཆག་བཏབ་ཅིང་ཕྱགས་པར་རོ། ། དེ་བཙེམ་པར་
བྱའོ། ། ཁབ་ཀྱིས་ཀྱང་ངོ་། ། དེ་བཅང་བར་བྱའོ། ། ར་གན་
དང་ཟངས་དང་ཁར་བ་དང་ལྕགས་ལས་བྱས་པ་ལས་གཞན་པ་མི་
བཅང་ངོ༌། ། ཁ་ཅིག་ལས་ཟངས་དང་ལྕགས་རྣོ་བ་དག་ལས་བྱས་
པ་ཞེས་སོ། ། དེའི་ཁབ་རལ་སྦུ་གུ་ལྟ་བུའམ་ཚང་བ་ལྟ་བུ་བཅང་
བར་བྱའོ། ། དེ་ངོ་ཚ་མེད་པ་དང་དགེ་ཚུལ་དག་ལ་རག་ལས་བར་
མི་བྱའོ། ། མི་བཤེས་པ་དང་མི་དྲན་པ་དང་རང་བཞིན་དུ་གནས་
པ་མ་ཡིན་པ་དག་ལ་ཡང་ངོ་། ། ཁབ་དང་གྲིའུ་དག་བཙས་མི་ཟོས་
པར་བྱ་བའི་ཕྱིར་སྦྲ་ཚིལ་གྱིས་བསྐུས་པའི་རས་མར་བཞག་པར་
བྱའོ། །མི་འབྱིལ་བར་བྱ་བའི་ཕྱིར་ཆོས་གོས་ལ་སྒྲོག་རྟེན་བྱས་ཏེ་
སྒྲོགས་གཟུངས་གདགས་སོ། ། སྒྲོ་གུ་ཡང་ངོ་། ། བཙོ་བླག་མཁན་
ལ་གོས་ཁ་བསྒྱུར་བ་དང་ཁ་མ་བསྒྱུར་བ་འཁྱུར་གཞུག་པར་མི་
བྱའོ། ། དེ་དང་འདྲ་བར་རང་གིས་མི་བྱའོ། ། དེའི་ངོགས་སུ་མི་
བྱའོ། ། ཤིང་གི་ངོས་ལ་མི་བྱའོ། ། གཞོང་བ་འཇམ་པོར་བཀྲུ་བར་
བྱའོ། ། ཆུ་བདེ་བས་སོ། ། ལག་པ་གཉིས་ཀྱིས་མཐར་གྱིས་བསྒྱུར་
ཞིང་ངོ་། ། མི་ནུས་ན་རྐང་བ་གཉིས་ཀྱིས་སོ། ། དེ་ལྟར་ཁྱིམ་པས་

བཀྲུར་རུང་ངོ༌། ། དེའི་གཞན་དུ་གྱུར་པར་སྤྱོད་པ་བསྲུང་བར་བྱའོ།
། ཕྱག་དར་ཁྲོད་ལེགས་པར་བཀྲུས་པ་དང་བཙེམས་པ་དང་ཁ་
བསྒྱུར་བ་བཅང་བར་བྱའོ། ། མི་གཙང་བས་གོས་པའི་ཆོས་གོས་མི་
བཅང་ངོ་། ། ཚོན་བཟང་བ་ཉིད་དུ་བྱ་བའི་ཕྱིར་གྲིབ་མ་དང་ཉི་མ་
འདྲེན་མར་བརྡུང་ཞིང་སྐམ་པར་བྱའོ། ། གོས་དག་མེད་པར་
བསྐོལ་ལོ། ། བྱེ་བྲག་གསུམ་མན་ཆད་དུའོ། ། མང་བ་ཉིད་དུ་
འདོད་པ་ཉིད་ཡིན་ན་ལན་གསུམ་བྱའོ། ། ཕྱི་མ་ཆེས་ངན་པ་ཉིད་
དོ། ། དེའི་ཕྱིར་ཐ་དད་པར་བཞག་གོ།འདི་ནི་དང་བོའོ། ། ཞེས་
བྱ་བ་ལ་སོགས་པའི་ཡི་གེ་བྲིའོ། ། སྔར་དང་བོ་དང་སྦྱར་རོ། །
གོས་ཀུན་ནས་བཙུབས་པ་ལའོ། ། དེ་ལས་ཐུན་ཇི་ཙམ་རན་པ་བཅུ་
ཞིང་གཞོང་བར་བླུགས་སོ། ། གཤེར་ཆེས་ན་འཛག་ལ་སྐམ་ཆེས་ན་
འདྲིས་བར་འགྱུར་བས་དེའི་ཕྱིར་རན་པར་རོ། །གཟར་ཐག་ཐང་
བཅད་པ་ཉིད་ལ་སྐམ་ན་བཟང་ངོ་། ། མཐའ་སྦྱར་བས་སོ། །
དབང་བུ་དག་གིས་སོ། ། གཟུང་དཀའ་བ་རྣམས་ནི་རྩ་གཏིང་བར་
རོ། ། ཚོན་ཕྱོགས་གཅིག་ཏུ་མི་འཚིགས་པར་བྱ་བའི་ཕྱིར་ཡང་དང་
ཡང་བསྒྱུར་བར་བྱའོ། ། ཚོན་གསར་བ་ནི་སར་བ་དག་ལ་བླུགས་ན་
བཟང་ངོ་། ། རྙིང་བ་ནི་རྙིང་བ་དག་ལའོ། ། གསར་བ་རྣམས་ནི་
ཉི་མ་ལ་སྐམས་ནའོ། ། རྙིང་བ་རྣམས་ནི་གྲིབ་མ་ལའོ། ། མི་
འདྲིས་པར་བྱ་བའི་ཕྱིར་ཉི་མ་གཞན་ལ་ཆུའི་ཐུན་བླུགས་སོ། ། བང་

རིམ་དང་འཆག་སར་ཚོན་གྱི་ལས་མི་བྱའོ། ། གཙུག་ལག་ཁང་དུ་མི་
བྱའོ། ། དེའི་སྟེང་དུ་བྱའོ། ། འཐོར་འཐུང་བྱ་བའི་ཉེན་ཀོར་དུ་མི་
བྱའོ། ། ཕྱོགས་དེར་ཞལ་ཞལ་བྱའོ། ། གལ་ཏེ་རྡོ་ཐལ་གྱིས་བྱུགས་
པ་ཡིན་ན་བཀྲུའོ། ། གལ་ཏེ་བརྩམས་པ་ན་རླུང་དང་ཆར་འོང་ན་
ཁྱམས་སུ་བྱའོ། ། བྱས་ཟིན་ནས་ཕྱོགས་དེར་ལྕི་བའམ་སས་བྱུག་
པར་བྱའོ། ། བཅགས་པ་དང་བརྡབས་པ་རུང་བར་མ་གྱུར་བ་སྤྱད་
པ་རྟེན་པར་མི་བྱའོ། ། འདི་ལ་འཚེར་བ་ཉམས་པ་ནི་རུང་བ་ཡིན་
ནོ། ། ཆུས་བརླན་པ་ཉིད་ནའོ། ། ཟིལ་བས་བརླན་ན་ལག་པས་
མཉེ་བས་ཉམས་པར་བྱ་སླའོ། ། ཤམ་ཐབས་བགོས་པའི་སྟེང་དུ་སྐུ་
རགས་བཅིང་ངོ༌། ། ཤུར་བུའམ་ལྕགས་པོད་དམ་རྒྱུ་ཅང་ངམ་ཤུར་
བུ་ཕྲེའུས་སོ། ། སྐ་རགས་མ་བཅིང་བར་གྲོང་དུ་འཇུག་པར་མི་བྱའོ།
། ཁྲིས་གཅིག་གིས་ཀྱང་ངོ༌། ། ཚོམ་བུ་ཅན་དང་། ཚར་ཚར་ཅན་
དང་ཟླ་གམ་ཅན་དང་གསེར་སྐད་ནི་རྒྱུན་མ་ཡིན་པ་མ་ཡིན་ནོ། །
ཁྲ་བོར་བྱས་པ་ཡང་དེ་དང་འདྲའོ། ། གཞི་མ་བཏིང་བའི་སར་ཆོས་
གོས་བཞག་པར་མི་བྱའོ། ། མི་གཙང་བའི་ཕྱོགས་སུ་མི་གཞག་གོ།
བརྟུལ་བ་ཡོད་ན་ཁུར་ལྕི་བས་མི་མནན་ནོ། ། གཞན་དུ་སྤྱད་པས་
ཡོངས་སུ་སྤྱད་པར་མི་བྱའོ། ། བཤང་བ་དང་གཅི་བ་བྱ་བ་དང་མི་
གཙང་བའི་ཕྱི་དོར་བྱ་བ་དག་ཏུ་བླ་གོས་བགོ་བ་བསྟེན་པར་མི་
བྱའོ། ། དེར་ཉལ་བར་མི་བྱའོ། ། བསོད་སྙོམས་ལ་རྒྱུ་བ་དང་

མཆོད་སྟོན་དང་མཆོད་རྟེན་ལ་ཕྱག་བྱ་བ་དང་ཞེ་ས་བྱ་བ་དང་དགེ་
འདུན་འཚོགས་པ་དང་གདམ་ངག་དང་ཆོས་མཉན་པ་ཉམས་སུ་
མྱོང་བ་ལས་གཞན་པའི་བྱ་བ་ལ་སྣམ་སྦྱར་བགོ་བར་མི་བྱའོ། ། དེ་
ལ་འདུག་པའམ་ཉལ་བར་མི་བྱའོ། ། འགའ་ཡང་བསྐུར་བ་ལ་སྦྱར་
བར་མི་བྱའོ། ། ལུས་ལ་རེག་པར་བགོ་བར་མི་བྱའོ། ། མཆན་ཁུང་
གཡས་པའི་དྲོད་ཀྱིས་དེ་མ་རུང་བར་འགྱུར་རོ། ། དེ་ལྟར་མི་འགྱུར་
བར་བྱ་བའི་ཕྱིར་ཕྱོགས་དེར་དེ་ལ་གོས་ཀླན་པར་བྱའོ། ། ཁྲུ་ཕྱེད་
དང་དོ་དང་མཐོ་གང་ངོ་། ། ངོས་གཉིས་ཀར་སྐུད་པའི་གཟུངས་
ཀྱིས་སྦྱར་རོ། ། དུས་དུས་སུ་དེ་བཀྲུ་བ་དང་ཁ་བསྒྱུར་བར་
བྱའོ། ། དེའི་དེ་ནི་བཙག་གིས་སོ། ། གདོང་ཕྱིས་བཅང་བར་
བྱའོ། ། ལུས་འཛག་པས་རྣག་གཟན་ནོ། ། དེ་ཆོས་གོས་ཀྱི་ནང་དུ་
བགོའོ། ། འབྱར་ན་བསྐ་བའི་ཆུའམ་སོ་ཕག་གི་ཕྱེ་མ་དང་སྦྱར་བའི་
ཆུས་སྦངས་ཏེ་དལ་བུས་ཁད་ཀྱིས་ཁད་ཀྱིས་དགོག་པར་བྱའོ། །
རྣག་དང་ཁྲག་ཀྱང་ངོ་། ། དུས་དུས་སུ་དེ་བཀྲུ་བ་དང་བསྐམ་པ་
དང་ཁ་བསྒྱུར་བར་བྱའོ། ། དེའི་དེ་ནི་བཙག་གིས་བཟང་ངོ༌། །
དེའི་དེ་ལ་ནི་སའི་སྙིང་བོ་བཟང་ངོ་། ། ཆོས་གོས་དག་གར་བབ་
བབ་ཏུ་མི་བཞག་གོ།དེའི་དོན་དུ་གདང་བུ་བཅའོ། ། དེའི་དོན་དུ་
སྦུབས་ཁུང་བྱའོ། ། གཙུག་ལག་ཁང་རྩིག་པའི་ཚེ་ནའོ། ། བྱས་
ཟིན་ན་བུ་གུ་མི་བྱའོ། ། ཁང་ཁྱིམ་ལ་ཡང་དེ་བཞིན་ནོ། ། དེ་ནི་

ས
ས བ
ཤིང་བུའམ་ཐག་པས་འགྲུབ་པོ། ། གཏུར་བུས་གོས་དག་བཀུར་ན་
བཟང་ངོ༌། ། དེ་བྱའོ། ། ཁྲུ་གསུམ་དང་ཕྱེད་དང་གསུམ་ཉིས་ལྟབ་
ཏུ་བྱས་ཏེ་བཙེམ་མོ། ། དབུས་སུ་ཁ་གདོད་དོ། ། ཁ་རན་བུ་གུ་
ཅན་བྱའོ། ། ཐ་གུ་ལས་སོ། ། ཁ་རྒྱུན་གཞན་ཡང་ངོ༌། ། སྤྱད་
པར་བྱ་བ་དག་སྟེང་དུ་གཞུག་གོ།སང་འགྲོ་བར་འགྱུར་བ་ཉིད་ན་བླ་
མ་ལ་ཞུས་ཏེ་གནང་ན་འགྲོ་བར་བྱའོ་རང་གི་གནས་སུ་ཆག་ཆག་ལ་
སོགས་པ་བྱས་ཏེའོ། ། ལམ་དུ་ཆོས་དང་ལྡན་པའི་གཏམ་གྱིས་སམ།
འཕགས་པའི་མི་སྨྲ་བ་ཉིད་ཀྱིས་འགྲོ་བར་བྱའོ། ། ངལ་བསོ་བའི་
གནས་སུ་གཙུག་ལག་གི་ཚིགས་སུ་བཅད་པ་གདོན་ཏོ། ། ཆུ་བཅུས་
པར་ཡང་ངོ་། ། ཆུ་དེ་གང་གི་ཡིན་པ་དེའི་ཕྱིར་རོ། ། ལྷ་རྣམས་ཀྱི་
ཕྱིར་ཡང་གཞན་ནོ། ། གནས་པར་ནི་རྒྱུད་ཆགས་གསུམ་པའོ། །
དཔྱང་ཐག་བཅང་བར་བྱའོ། ། དེའི་ཚད་ནི་ཁྲུ་བརྒྱ་ཡན་ཆད་ནས་
བརྒྱ་ལྔ་བཅུ་མན་ཆད་དོ། ། ཁ་ཅིག་ལས་ནི་ཡུལ་གྱི་རྗེས་སུ་འཐུན་
པ་ཞེས་སོ། ། དེ་མེད་པར་ཁྲོན་པའི་ཆུ་མ་ཡིན་པ་དཀོན་པའི་ཡུལ་
དུ་ཀུན་ཏུ་རྒྱུ་བར་མི་བྱའོ། ། ལམ་དུ་འགྲོ་བས་ཆོས་གོས་སྦུགས་
ཤིང་ཁྲུས་བྱ་བའམ་རྐང་ལག་བཀྲུས་ཏེ་ཆུ་ཐོགས་ནས་མཆིལ་ལྷམ་
ཕྱིས་ཤིང་ཆོས་གོས་གསུམ་གྱོན་ཏེ་སྤྱོད་ལམ་ཞི་བས་གཙུག་ལག་ཁང་
དུ་འཇུག་པར་བྱའོ། ། རྒན་རིམས་བཞི་ལ་ཕྱག་བྱས་ནས་ཐ་མལ་
པའི་ཕྱོགས་སུ་བསྡད་པར་བྱའོ། ། སྒྲ་བསྐྱུང་བ་དང་མཛེས་པ་དང་

ཤིན་ཏུ་བསྡམས་པ་དང་སྤྱོད་ལམ་རན་པར་རོ། ། རྒྱུས་ཤེས་པ་དང་
ལྡན་པས་བསུ་བར་བྱའོ། ། མི་ཤེས་ན་མུ་གཅིག་པ་ཡིན་ཡང་བསུ་
བར་མི་བྱའོ། ། སྒོ་ཆོད་ཅིག་ཚོལ་ན་མ་བྱིན་ཅིག་ལེན་ན་བཟློག་
ཅིག་ཅེས་བཅོལ་བ་ཁས་བླངས་ནས་ཡལ་བར་བོར་རམ་འདི་ཁོ་བོའི་
གྲོགས་ཡིན་ནོ་ཞེས་བྱ་བ་ལ་སོགས་པའི་ཚིག་གིས་ཡིད་བཅུགས་པའི་
དངོས་པོ་ཉིད་དུ་བསྒྲུབས་པ་ལས་བརླག་པར་གྱུར་ན་གཞལ་བར་བྱ་
པ་ཉིད་ཡིན་ནོ། ། ཡིད་ཆེས་པ་ལ་བསྟནཔར་བྱའོ། ། གཞན་གྱིས་
མི་ཤེས་པའི་བྱེ་བྲག་བརྟག་པ་ནི་ཐབས་ཡིན་ནོ། ། དབུལ་བར་བྱ་
བ་ལྷུང་ནའོ། ། གལ་ཏེ་མ་བླངས་པར་བཏང་ནའོ། ། དེ་ལ་བག་
མེད་པར་མི་འགྱུར་བར་བྱ་བའི་ཕྱིར་དྲི་བར་བྱའོ། ། བརྙས་པ་མི་
གཙང་བས་མ་རུང་བར་གྱུར་པ་བཀྲུ་བ་ལ་སོགས་པས་སེམས་གཟུང་
བར་མ་གྲུབ་ན་རིན་སྦྱིན་ནོ། ། ལྷུང་བཟེད་དང་ཆོས་གོས་བླང་བར་
བྱའོ། ། སྟན་གདིང་བར་བྱའོ། ། རྐང་བ་བཀྲུ་བས་འགྲོན་དུ་
གཉེར་བར་བྱའོ། ། ཆུས་ཀྱང་ངོ་། །ཕྱག་བྱའོ། ། སྤྱོད་པ་
བདེའམ་དྲིའོ། ། ཅི་ནུས་ཀྱིས་ཡང་དག་པར་དགའ་བར་འགྱུར་
བར་བྱའོ། ། གནས་མལ་རྐྱེན་དུ་འབབ་པ་སྦྱིན་ནོ། ། དགེ་འདུན་
གྱི་གནས་བརྟན་གྱི་གན་དུ་འགྲོ་བར་བྱའོ། ། དེས་དེ་གནས་འཆའ་
བ་ལ་སྦྱར་བར་བྱའོ། ། གལ་ཏེ་རྒན་ན་དེ་ལ་གནས་མལ་བསྟབས་
པའི་ཕྱིར་དེའི་དགེ་སྐོས་ལའོ། ། བབ་བཅོལ་དུ་གནས་མལ་གསོལ་

་
བར་མི་བྱའོ། ། ཆོས་གོས་ཀྱི་མཐའ་ཟེགས་ན་མཐའ་སྐོར་གྱིས་ཀླན་
ཞིང་ཕྱིར་བཅོས་སོ། ། སྨྱུང་ཚེམས་ལྟ་བུ་དག་གིས་དེའི་གཟུངས་
གདབ་བོ། ། རོའི་གོས་ནི་བླ་གབ་མེད་པར་ཤིང་ལྗོན་པ་ལ་སོགས་
པའི་སྟེང་དུ་ཉི་མ་བདུན་ནམ་བརྒྱད་དམ། ཁ་ཅིག་ལས་ལྔའམ་
དྲུག་བཞག་སྟེ་འཁྲུར་བཅུག་ནས་སྤྱད་པར་བྱའོ། ། བདག་དུར་
ཁྲོད་པའོ་ཞེས་གོ་བར་བྱས་ནས་འབོད་ན་གཙུག་ལག་ཁང་དང་ཁྱིམ་
དག་ཏུ་འཇུག་པར་བྱའོ། ། དུར་ཁྲོད་པས་བདག་གིར་བྱ་བ་མ་
བཏང་བ་ལ་ཡང་སྤྱད་པ་བསྟེན་པར་བྱའོ། ། དགེ་འདུན་གྱི་གནས་
མལ་ལ་སྤྱད་པར་མི་བྱའོ། ། མཆོད་རྟེན་ལ་འདོམ་གང་ཙམ་གྱིས་
བགྱེད་དོ། ། སྦྲང་ཡབ་བཅང་བར་བྱའོ། ། བལ་ལས་བྱས་པ་དང་
ཤན་ལས་བྱས་པ་དང་རས་བལ་ལས་བྱས་པའི་རས་མའམ་འདབ་
མའི་དོག་པའོ། ། གླང་བོ་ཆེ་དང་རྟ་དང་བ་ལང་གི་སྤུ་ལ་སོགས་པ་
ལས་བྱས་པ་མི་རུང་ངོ༌། ། ཐམས་ཅད་དུ་གང་ཟག་གི་ཁར་བ་རྩི་
ཅན་ཉིད་དང་། ། ཁྲ་བོ་ཉིད་མི་རུང་ངོ་། ། སྲུང་སྐྱབས་ཀྱང་
ངོ༌། ། ཤིང་བུའི་སྟེང་དུ་རས་ཀྱིས་གཡོགས་པའོ། ། བཅིང་བས་སོ།
། ཁྲུ་བཞི་དང་དོ་པའོ། ། རས་ཁྲུ་བཅུ་གཉིས་པས་གཡོག་གོ།འབྱུར་
བ་དང་བཅས་པའོ། ། དེའི་མ་མཐའ་ནི་མལ་ཆས་སྦྱར་རོ། ། སྒོ་
བསེགས་ཀར་གདོད་དོ། ། ཚ་བར་ནི་བསིལ་ཡབ་སྦྱར་རོ། །།
བསིལ་ཡབ་བཅང་བར་བྱའོ། ། བསིལ་ཡབ་མཁན་གྱིས་བྱས་

པའམ་ཏ་ལའི་ཆང་བུའོ། ། ཁྲ་ཁྲ་བོ་མི་རུང་ངོ་། ། དགེ་འདུན་གྱི་
ནི་གཞན་ཡང་ངོ༌། ། ནོར་བུ་དང་རྔ་མའི་བསིལ་ཡབ་རྙེད་ན་
མཆོད་རྟེན་ལ་དབུལ་ལོ། ། ཉན་ཐོས་ཀྱི་ལ་ཡང་ངོ༌། ། སྟན་ནང་
ཚངས་ཅན་དང་ལཱ་བ་དང་སྔས་ནང་ཚངས་ཅན་དང་གོར་བུ་དག་
བཅང་བར་བྱའོ། ། བུ་དང་ཆུང་མའི་རྙེད་པ་ནི་སྦྱིན་པར་བྱེད་པའི་
དབང་གིས་བསྒྲུབ་པོ། ། གལ་ཏེ་སླུ་བར་བྱེད་ན་ཇི་ཙམ་དུ་འདོད་
པ་དེ་ཙམ་དུ་བཙོང་བ་ཉིད་ཡིན་ནོ། ། ཡང་དང་ཡང་དབུལ་དུ་
རུང་ངོ་། ། ཤིང་ལྗོན་པ་ལ་ཕུལ་བ་གལ་ཏེ་རྒྱུན་ཡིན་ན་དུས་སྟོན་གྱི་
ཚེ་དེ་ཉིད་བརྒྱན་པར་བྱ་བའི་ཕྱིར་བཞག་གོ།རྩིག་པ་ལ་ནི་གལ་ཏེ་
གནས་ཁང་གི་ན་རི་མོ་བྱ་བའི་ཕྱིར་རོ། ། གལ་ཏེ་མ་ཡིན་ནམ་ཀ་བ་
ལ་ན་ལས་གསར་བའི་ཕྱིར་རོ། ། ས་ལ་ནའོ། ། མེ་ཁང་གི་ནི་སྣང་
བར་རོ། ། ཡང་ན་སྣུམ་བག་གི་རྙེད་པར་རོ། ། རུང་བའི་ཁང་
བའི་ནི་ན་བའི་སྨན་དུ་བཞག་གོ བཀད་སའི་ནི་ཟས་སུ་བྱའོ། །
སྐྱེམས་མལ་གྱི་ནི་བཏུང་བར་རོ། ། བསྲོ་གང་གི་གནས་ཀྱི་ནི་བསྲོ་
གང་ངམ་སྣུམ་བག་གི་རྙེད་པར་རོ། ། འཁོར་གྱི་ཁྱམས་དང་དཔོང་
སའི་ར་བའི་ནི་སྣུམ་བག་གི་རྙེད་པར་རོ། ། ཡང་ན་སྐྱེས་པའི་
རབས་ཀྱི་སྡེ་བྲི་བར་བྱའོ། ། བང་རིམ་དང་འཆག་ས་དང་སྒོ་ཁང་
དང་ཁྱམས་དག་ལ་ཕུལ་བ་ནི་བགོའོ། ། རྫིང་བུའི་ཡང་ངོ་། ། ཁ་
ཅིག་ལས་དེ་ནི་ཕྱོགས་བཞིའི་དགེ་འདུན་གྱི་ཉིད་དུ་བཞག་གོ་ཞེས་

སོ། ། དཀོན་མཆོག་གི་དོན་དུ་བླང་དུ་རུང་ངོ་། ། བསྒྲུག་ཏུ་ཡང་
ངོ་། ། ལེན་པའི་ཚེའོ། ། མཐོང་བར་བྱ་བའི་ཕྱིར་འཕང་ལོ་
བྱའོ། ། ཚ་བ་དང་རླུང་དང་ཆར་བའི་གནོད་པས་མི་རེག་པར་བྱ་
བའི་ཕྱིར་ཁང་བ་བརྩེགས་པ་སྒོ་བཞི་དང་ལྡན་པ་ཡང་ངོ་། ། དུས་
སྟོན་གྱི་རྗེས་ལ་འཕང་ལོ་བརྟུལ་ལོ། ། སྣོད་སྤྱད་འདྲུབ་པས་རྙེད་པ་
བྲུབ་པར་བྱའོ། ། གཉིས་ཀ་ལ་མ་བསྔོས་པ་སྟོན་པ་མཆོད་པའི་ཚེ་
ཕུལ་བ་དགེ་འདུན་གྱི་ལ་དགེ་སློང་མ་རྣམས་ཀྱི་འཇུག་པ་མེད་
དོ། ། འདི་ལ་གཅིག་གི་ནང་དུ་དེ་དག་གིས་འཕང་ལོ་ཐ་དད་པ་
བཙུགས་ན་ཉེས་པ་སྦོམ་པོའོ། ། སྣོད་སྤྱད་འགེད་པས་བགོ་བར་
བྱའོ། ། དེ་བསྐོ་བར་བྱའོ། ། བཙོང་བར་བྱ་བ་རྣམས་བཙོངས་
ཏེའོ། ། དགེ་འདུན་འདུས་པ་ལའོ། ། བསྐྱེད་པས་སོ། ། དེ་ཉིད་
ཀྱིས་དེར་འདུ་བའི་སྐབས་རྗེས་སུ་བསྒྲུབ་པར་བྱའོ། ། དགེ་འདུན་
གྱི་གནས་བརྟན་གྱིས་རིན་ཐང་གདབ་པོ། ། རན་པར་རོ། ། དེས་
ནི་དེ་ལ་མི་དབབ་པ་ཉིད་དོ། ། ཡང་མི་འབྱུང་བར་ངེས་པར་བྱས་
ནས་བསྐྱེད་པ་ལ་དབབ་པོ། ། མི་ཉོ་བས་བསྐྱེད་པར་མི་བྱའོ། །
བུད་མེད་མི་བྱའོ། ། རིན་མ་ཕུལ་གྱི་བར་དུ་སྤྱད་པ་དང་བྱི་དོར་
ཡང་མི་བྱའོ། ། བགོ་སྐལ་བ་རྣམས་མང་བ་ཉིད་ཡིན་ན་བཅུ་ལ་
སོགས་པའི་ཚོམས་ཀྱིས་བགོ་བར་བྱའོ། ། ཕོག་པ་མ་བགོས་པར་
ཚོམས་ལས་འགའ་ཞིག་ཤི་ན་དེའི་སྐལ་བ་ཚོམས་དེ་བ་དབང་བ་ཉིད་

ཡིན་ནོ། ། མྱ་ངན་ལས་འདའ་བའི་བསམ་པས་རབ་ཏུ་བྱུང་བ་ཚུལ་
ཁྲིམས་དང་ལྡན་པ་ལ་ནི་གོས་སྟོང་ཕྲག་བརྒྱ་བ་དང་ཟས་རོ་བརྒྱ་བ་
དང་ཁང་བ་བརྩེགས་པ་ལྔ་བརྒྱ་བ་ཡང་འོས་སོ། ། དགེ་འདུན་གྱི་
རྫས་ཀྱང་ངོ་། ། མི་སློབ་པ་མན་ཆད་ཀྱིའོ། ། སོ་སོའི་སྐྱེ་བོ་ལ་ཡང་
ངོ༌། ། ཚུལ་ཁྲིམས་འཆལ་བ་ལ་ནི་མ་ཡིན་ནོ། ། ལེ་ལོ་ཅན་ལ་ནི་
བླངས་པ་དང་ཉེ་བར་སྤྱད་པ་བུ་ལོན་དུ་འགྱུར་རོ། ། མཚམས་ཀྱི་
ནང་ཉིད་ན་གང་ཟག་གི་གཙུག་ལག་ཁང་ངམ་དེའི་རྙེད་པས་འཚོ་བ་
ལ་ནི་དགེ་འདུན་གྱི་རྙེད་པ་འོས་སོ། ། ངེས་པའི་གནས་ཁང་ན་
ཡང་ངོ་། དེ་རེ་མོས་བསྐོའོ། ། ལྕགས་ལས་བྱས་པའི་སྣོད་སྤྱད་
དག་ལས་ལྷུང་བཟེད་དང་ལྷུང་བཟེད་ཆུང་ངུ་དང་ཚྭ་སྣོད་དང་ཟོ་
ཕོར་དང་ལྡེ་མིག་ཀྱོག་པོ་དང་གྲིའུ་དང་ཁབ་དང་སེན་མོ་བཅད་པ་
དང་ནལ་ཟེ་དང་ཐལ་ཕྱགས་དང་སྟ་རེ་དང་སླ་ང་དང་ཕོར་བུ་དག་
ནི་བགོ་བར་བྱ་བ་ཉིད་དོ། ། སའི་སྣོད་སྤྱད་དག་ལས་ནི་ལྷུང་
བཟེད་དང་ལྷུང་བཟེད་ཆུང་ངུ་དང་སླ་ང་དང་བུམ་བུ་དང་བྱ་མ་
བུམ་དང་གཞོང་བ་དང་རིལ་བ་སྤྱི་བླུགས་དང་ཆུ་སྣོད་དག་གོ།ཁྲི་ནི་
རིན་པོ་ཆེ་ལས་བྱས་པ་ལ་སོགས་པ་མན་ཆད་ནས་ལྕགས་ལས་བྱས་
པའི་བར་དག་གོ།བརྗེས་ཏེའོ། ། ཤིང་ལས་བྱས་པ་ནི་མ་ཡིན་
ནོ། ། ཚོན་རྩི་ནི་ལྔ་ལས་གཞན་པའོ། ། མ་བསྐོལ་བའོ། ། བསྐོལ་
ནི་ཁ་བསྒྱུར་བར་བྱ་བ་ལ་སྦྱར་བར་བྱ་བ་ཉིད་དོ། ། དགེ་འདུན་

གྱི་ལའོ།། ཀུན་དགའ་ར་བ་དང་གཙུག་ལག་ཁང་དང་དེ་དག་གི་
གཞིག་དང་གནས་མལ་དག་ནི་བཙོང་བར་བྱ་བ་ཡང་མ་ཡིན་ནོ།།
བཞག་པར་བྱ་བ་ཉིད་མ་ཡིན་ནོ།། བྱིན་གྱིས་བརླབ་པར་བྱ་བ་
ཉིད་མ་ཡིན་ནོ།། ཕ་མ་ལ་ཟས་དང་གོས་ཀྱིས་བསྟང་བར་
བྱའོ།། གལ་ཏེ་ལྷུང་བཟེད་དང་ཆོས་གོས་ལས་ལྷག་པའི་རྙེད་པ་
མེད་ན་བླངས་ཏེའོ།། མ་གྲུབ་ན་ཟན་གྱི་སྐལ་བ་ལས་ཕྱེད་སྦྱིན་
ནོ།། བྱེ་བྲག་ཤེས་པར་བྱ་བའི་ཕྱིར་ཆོས་གོས་དག་ལ་ཐིག་ལེ་
བྱའོ།། དེ་དག་ལ་མཚན་མ་གདབ་པོ། སྣག་ཚའི་ཐིག་ལེ་ནི་དེ་
ཞེས་བྱའོ།། ལུང་དག་ཀྱང་ངོ་།། ཁ་ཚར་དང་ཕུན་ཚར་གྱི་
མཐར་རང་ཆགས་བྱའོ།། སྣམ་སྦྱར་མ་ཡིན་པ་དག་ལ་དྲས་ཏེ་བྱིན་
གྱིས་བརླབ་པར་ངེས་པ་མེད་དེ། ། རྐྱེན་དེ་ལྟ་བུ་དག་མེད་པར་མ་
དྲས་པ་དེས་གྲོང་དང་ཁྱིམ་གཞན་དག་ཏུ་འཇུག་པ་དང་འདུག་པར་
མི་བྱའོ།། མུ་སྟེགས་ཅན་གྱི་འདུག་གནས་སུ་ཡང་དེ་བཞིན་ནོ།།
འཁོད་ན་འཇུག་པ་དང་འདུག་པར་མི་བྱའོ།། སྦུ་ཅན་ཆོས་གོས་
གསུམ་ཉིད་དུ་བྱིན་གྱིས་བརླབ་པོ།། དེ་བགོ་བའི་གོས་སུ་མི་
བསྟེན་ནོ།། སེང་བ་དག་བདག་གིར་བྱའོ།། དེ་ནི་རྣམ་པ་བཞིའོ།
།བལ་ལས་བྱས་པ་དང་ཟར་མ་ལས་བྱས་པ་དང་དུ་གུ་ལ་ལས་བྱས་
པ་དང་རས་བལ་ལས་བྱས་པའོ།། སྤུ་དམའ་བ་ལ་སོགས་པ་རས་
ཀྱི་རྣམ་པ་ཡང་གཞན་དག་ཀྱང་ངོ་།། ལྭ་བ་ཡང་ངོ་།། གནོད་པ་

མེད་ན་སྤུ་ཕྱིར་བསྟན་ཏེ་བགོ་བར་མི་བྱ་སྟེ་གཞན་དུ་ནའོ། ། དེ་དེ་
བཞིན་དུ་གྱོན་པས་བཅག་པར་མི་བྱའོ། ། པར་མིག་གི་ལྭ་བ་དང་
བེའུ་ཕྲུག་དང་བར་ཏང་ཁྲ་བོ་གང་ཟག་གིས་བདག་གིར་མི་བྱའོ། །
འཆག་སར་པར་ཏང་གདིང་བ་མནོད་པར་བྱའོ། ། རྟག་ཏུ་མལ་
གཅིག་ཏུ་བཅག་པར་མི་བྱའོ། ། ནུས་པ་ཉིད་ཡིན་ན་བཙེམ་པ་དང་
ལྷན་པ་རིང་བོ་དག་ཀླན་པས་ཕྱིར་བཅོས་པར་བྱའོ། ། མི་ནུས་པ་
ཉིད་ན་འཆག་ས་དེ་ཉིད་དུ་ལྕི་བ་དང་སས་བྱུག་པར་བྱའོ། །
གཞན་བཅང་བར་བྱའོ། ། སྦྱིན་བདག་ལ་ཡིད་བརྟན་པས་སོ། །
སྣམ་སྦྱར་དང་བླ་གོས་དང་མཐང་གོས་དང་། ཤམ་ཐབས་དང་
ཤམ་ཐབས་ཀྱི་གཟན་དང་། རྡུལ་གཟན་དང་རྡུལ་གཟན་གྱི་གཟན་
དང་། གདོང་ཕྱིས་དང་། རྣག་གཟན་དང་། ། གཡན་པ་དགབ་
པ་དང་། སྐྲ་གཟེད་དང་གདིང་བ་དང་། དབྱར་གྱི་གོས་རས་ཆེན་
བཅང་བར་བྱའོ། ། ཆོས་གོས་གནང་བ་དེ་ཉིད་དུ་བྱིན་གྱིས་
བརླབས་ཏེ་བཅང་བར་བྱའོ། ། ཡོ་བྱད་ཀྱིས་གོས་ཀྱང་ངོ༌། ། དེ་
ནི་དཀར་པོ་ཉིད་དང་ཁ་ཚར་དང་ཕུན་ཚར་དང་བཅས་པ་ལ་ཡང་
ཉེས་པ་མེད་དོ། ། དགེ་འདུན་གྱི་ཡང་ངོ༌། ། གཞན་དུ་མ་ཡང་
རུང་བར་བྱས་ཏེ་བཅང་བར་བྱའོ། ། སེམས་མི་བརྟན་པ་ལ་རུང་
བར་མི་བྱའོ། ། བསྙེན་པར་མ་རྫོགས་པ་ལ་མི་བྱའོ། ། མངོན་སུམ་
དུ་མི་བྱའོ། །ཡུལ་གཞན་དུ་གནས་པར་གྱུར་བ་ཉིད་ན་ཡང་རུང་

བ་མི་ཉམས་སོ། ། ཤི་ན་ཉམས་སོ། ། ཤེས་ན་འོ། ། འདི་ལ་རུང་
བར་བྱེད་པ་བདག་པོ་ཉིད་དོ། ། སྤངས་པ་བདག་གིར་མི་བྱའོ། །
དགེ་སློང་ལ་སྤང་བར་བྱའོ། ། མི་གསལ་བ་ལ་ཡང་མི་བྱའོ། ། མ་
བྱིན་ན་བླང་ངོ༌། ། མཐུས་ཀྱང་དགུག་གོ།གོས་དྲི་དག་གིས་གོས་པ་
བཀྲུས་ཏེ་བགོ་བར་བྱའོ། ། ཕྱེ་མ་དག་གིས་ན་སྤྲུགས་ཏེའོ། ། སྣུམ་
གྱིས་ན་རྩུབ་པར་བྱས་ཏེའོ། ། ཆར་འབབ་པའི་ཚེ་བླ་གབ་མེད་པར་
དགེ་འདུན་གྱི་མི་བགོའོ། ། བཀྲུ་བཤེལ་དང་ཚོན་དང་ལྷུང་བཟེད་
ཀྱི་ལས་དང་ཤིང་གཤག་པ་ལ་སོགས་པ་བྱེད་པའི་ཚེ་མི་བགོའོ། །
ལྷན་ཅིག་པ་ཉིད་ལ་ཞེས་མ་བསྒོ་ནའོ། ། གཅིག་དང་བྲལ་བའི་ཕྱིར་
འདོམས་པ་ལ་བྱིན་པ་ནི་ཡང་དག་པ་ཉིད་ཀྱི་གྲངས་ཡིན་ནོ། །
འདོམས་པར་བྱེད་པ་དང་བཅས་པ་ལ་མི་སྦྱིན་ནོ། ། སྨྱོན་པས་ཉེ་
དུ་མ་ཡིན་པ་དང་དེའི་ཁྱིམ་ནས་བླངས་པ་ལས་བླང་བར་མི་
བྱའོ། ། བུ་བསྐྲད་པ་ལས་བླངས་པར་བྱའོ། ། དུར་ཁྲོད་ནས་ཕྱིར་
བཟློག་པ་ཡང་ངོ༌། ། ཕྱིར་འགུགས་ན་སྦྱིན་པར་བྱའོ། ། ཡང་རྙེད་
ན་བླང་ངོ༌། ། མཆོད་རྟེན་གྱི་དཀོར་དང་འབྱུང་ཁུང་དང་རྩ་བ་
དང་འབྲས་བུ་དང་བུ་རམ་ཤིང་ལས་གཞན་པའིཟས་ཀྱི་དོན་དང་
བསྐོ་བས་ཉེ་བར་འཚོ་བར་བྱ་བ་དང་ན་བའི་རུང་བ་ནི་བདག་གིར་
བྱ་བའི་ཕྱིར་བགོ་བར་མི་བྱ་བ་ཉིད་ཡིན་ནོ། ། རྙེད་པ་ལ་ནི་དབྱར་
གྱི་མཚམས་འཇུག་གོ།དབྱར་རལ་བ་ནི་མི་དབང་བ་ཉིད་མ་ཡིན་

ནོ། ། གནས་ནས་ཕྱུང་བ་ཉིད་ན་མི་དབང་ངོ་། ། རྫས་ཀྱིས་
མནན་པར་གནས་པར་ཁས་བླངས་པ་ནི་སྐལ་བ་གཅིག་ཁོ་ནའོ། །
དེ་ལ་མནན་པ་རྣམས་སུ་བདག་ཉིད་བགྲང་བའི་ཆ་ཉིད་དོ། །
གཞན་པ་གཅིག་ཏུ་གནས་པར་ཁས་བླངས་པ་ལ་ནི་ཡུན་རིང་བ་ཉིད་
ཀྱིས་རྣམ་པར་གཞག་གོ།དགེ་ཚུལ་དང་དགེ་ཚུལ་མ་དག་ནི་རྙེད་པ་
ལ་སུམ་ཆ་དབྲི་བ་ཉིད་དོ། ། ཟས་ལ་མཉམ་པ་ཉིད་དོ། ། བསྙེན་
པར་རྫོགས་པར་འདོད་པ་དང་དགེ་སློབ་མ་དག་ཀྱང་ངོ་། ། དགེ་
སློང་དང་དགེ་སློང་མ་རྣམས་ཀྱི་སྐལ་བ་བགོ་བ་ནི་གང་ཟག་ལས་
ཡིན་གྱི་དགེ་འདུན་ལས་ནི་མ་ཡིན་ནོ། ། ཟས་ཀྱི་མཇུག་ཐོགས་ཀྱི་
རྙེད་པ་བྱེ་བྲག་ཏུ་མ་བཅད་པ་དེ་ལ་དགེ་སློང་མ་ཟོས་པ་ཉིད་དག་
ཀྱང་མི་འཇུག་པ་མ་ཡིན་ནོ། ། སྟན་དང་ཆུ་དང་བསོད་སྙོམས་དག་
ལ་དགེ་སློང་དགེ་སློང་མ་དག་པས་གཙོ་བོ་ཉིད་མ་ཡིན་པ་མ་ཡིན་
ནོ། ། དགེ་སློང་མ་རྣམས་ཀྱིས་ཚོགས་པ་ན་རྒན་པའི་མཐར་སྟན་
བཞག་གོ།དགེ་སློང་དང་བཅས་པ་ཉིད་ན་དེ་དག་གིས་མི་ནུས་ན་
དགེ་སློང་མས་ཡོན་བཤད་པར་བྱའོ། ། འདྲིམ་པར་བྱེད་པས་སྦྱིན་
པའི་ཕྱིར་ཟས་ཉེ་བར་བཞག་པ་ན་དགེ་འདུན་གྱི་གནས་བརྟན་གྱིས་
དང་བོར་སྙོམས་པར་བྲིམས་ཤིག་ཅེས་བསྒོ་བར་བྱའོ། ། འཁོར་ལ་
བལྟས་ཏེ་མང་ལ་ཟས་ཉུང་བ་ཉིད་ཡིན་ན་དེའི་ཚེ་སྔ་མ་བརྗོད་ཅིང་
ཁྱེད་པར་ཞེས་སོ། ། གཞན་ཉིད་ཡིན་ན་ཅི་འབྱོར་བ་ཞེས་བྱའོ། །

་
རྒན་པའི་མཐར་སམ་བྲི་བ་ཏ་ཞེས་མ་བརྗོད་པར་དང་བོར་བླང་བར་
མིཁྱའོ། ། ཟས་བསྔོགས་པ་ན་བསྐོས་པ་དག་ལས་གཞན་པ་དག་
ལྷག་ན་དེ་ལ་སྦྲན་པར་བྱའོ། ། དགེ་སློང་ཆོས་གོས་གསུམ་སྦྱིན་དུ་
གཞུག་པར་མི་བྱའོ། ། དགེ་འདུན་ཀྱིས་སོས་པར་གྱུར་པ་ཉིད་ན་
འདི་ཕྱིར་སྦྱིན་ནོ་སྙམ་པ་དེ་ལས་གཞན་པའི་ཡིད་ཀྱིས་བླང་བར་མི་
བྱའོ། ། སྟོད་གཡོགས་དང་སྨད་གཡོགས་ཀྱིས་རོ་དོར་རོ། །
འབྲིང་གིས་སོ། ། ལྷག་མས་མི་བྱའོ། ། ཤམ་ཐབས་མ་བཅིངས་
བར་གྲོང་དུ་འཇུག་པར་མི་བྱའོ། ། ཁྲིས་གཅིག་གིས་ཀྱང་མི་
བྱའོ། ། གོས་ཀྱི་གཞི་ཕྲན་ཚེགས་ལ་སོགས་པ་ཞུ་བ་དང་བཅས་པའི་
སྐབས་སོ། ། གོས་ཀྱི་གཞི་རྫོགས་སོ། ། ། །
ཡུལ་དབུས་ཀྱི་མཚམས་སོ། ། ཤར་དུ་ནི་ལི་ཁ་ར་ཤིང་
འཕེལ་གྱི་མདུན་གྱི་ནགས་ལི་ཁ་རའི་ཤིང་ཚང་ཚིང་ཅན་ཞེས་བྱ་
བའོ། ། ལྷོར་ནི་འདམ་བུ་ཅན་གྱི་ལྷོ་ན་ཆུ་ཀླུང་དེ་ཞེས་བྱ་བའོ། །
ནུབ་ཏུ་ནི་བྲམ་ཟེའི་གྲོང་ཀ་བ་དང་ཉེ་བའི་ཀ་བ་ཞེས་བྱ་བ་གཉིས་
སོ། ། བྱང་དུ་ནི་ཨུ་ཤི་རཱའི་རི་ཞེས་བྱ་བའོ། ། མཐའ་འཁོབ་ཏུ་
མཆིལ་ལྷམ་དག་བཅང་བར་བྱའོ། ། གནས་མལ་བསྐྱང་བའི་ཕྱིར་
ཡང་ངོ༌། ། གཅིག་རིམ་མོ། ། སྡོགས་པ་གཞུག་པས་བཅོས་པར་
བྱའོ། ། རིམ་པ་གཞན་ནི་མི་རུང་ངོ༌། ། ཁྱིམ་པས་ཐ་ན་གོམ་པ་

བདུན་དུ་བགོས་ན་རིམ་པ་མང་ཡང་རུང་ངོ༌། ། རུང་བ་ཙམ་གྱི་
དོན་ཉིད་དུ་དེ་དང་སྦྱར་བའི་དབང་དུ་ལེན་པ་ནི་མི་རུང་བ་བླངས་
པ་ཉིད་མ་ཡིན་ནོ། ། ཁྲ་བོ་བཀྲ་བ་དག་མི་བཅང་ངོ་། ། ལུག་རུ་ལྟ་
བུ་དག་མི་བཅང་ངོ་། ། ཨ་ཤཱདྨ་དང་ཀ་ར་བི་རའི་འདབ་མ་ལྟ་བུ་
དག་མི་བཅང་ངོ་། ། གསེར་དང་དངུལ་གྱིས་སྤྲས་པ་དག་མི་བཅང་
ངོ༌། ། ཁྲིག་ཁྲིག་ཟེར་བ་དག་མི་བཅང་ངོ་། །ཀྲོག་ཀྲོག་ཟེར་བ་
དག་མི་བཅང་ངོ་། ། ཏུག་ཏུག་ཟེར་བ་དག་མི་བཅང་ངོ་། ། ཐིག་
ཐིག་ཟེར་བ་དག་མི་བཅང་ངོ་། ། སྒེག་རྫས་སུ་འགྱུར་བ་གཞན་
དག་ཀྱང་ངོ་། ། བོལ་ཀོ་བ་ཅན་ནི་མི་རུང་བ་ཉིད་མ་ཡིན་ནོ། ། སྣ་
དང་རྙིང་བའི་སྦུབས་ཅན་བཅང་བར་བྱའོ། ། ཁ་ཆུ་ཆུས་བྱུང་
ངོ༌། ། ལྷམ་ཡུ་ཆད་ཀྱང་ངོ་། ། ཆུ་ལ་ཆབ་རོམ་འཆགས་པའི་ཡུལ་
དུ་ནི་ཞྭ་དང་ལྷམ་སྒྲོ་གུ་ཅན་ཡང་ངོ་། ། བླ་མའི་དྲུང་དུ་མཆིལ་ལྷམ་
བགོ་བ་བསྟེན་པར་མི་བྱའོ། ། སེང་གེ་དང་སྟག་དང་གུང་དང་གླང་
བོ་ཚེ་ཅང་ཤེས་དང་རྟ་ཅང་ཤེས་ཀྱི་ཡན་ལག་ཅུང་ཟད་ཀྱང་ལུས་ལ་
གདགས་པར་མི་བྱ་བ་ཉིད་དོ། ། དེ་དག་གིས་གླང་བོ་ཆེ་ཕལ་བ་
དང་རྟ་རྨུ་རྒོད་དང་དེ་ལས་གཞན་པའི་གཅན་གཟན་དག་ཀྱང་
འཕངས་པ་ཡིན་ནོ། ། མཆིལ་ལྷམ་དག་བརྡབ་པར་མི་བྱའོ། །
རས་མ་གཤེར་བ་དག་གིས་དེ་དག་གི་རྡུལ་མེད་པར་བྱ་བའི་ཕྱིར་ཕྱི་
བརཁྱའོ། ། དེ་བཅང་བར་བྱའོ། ། དེ་དག་རྒྱུ་བར་བྱའོ། ། མི་

མཛེས་པའི་དངོས་པོ་དབེན་པའི་ཕྱོགས་སུ་བྱའོ། ། དེའི་ཆེད་དུ་
སྨྱུང་བུ་དང་ཀོ་བ་བཅང་བར་བྱ་སྟེ་དྲ་གྲི་ནི་མ་ཡིན་ནོ། ། ཁྱིམ་དེ་
དག་གི་གཞན་དང་ཆབ་ཁུངས་ལས་གཞན་པར་ཤིང་གི་མཆིལ་ལམ་
བགོ་བར་མི་བྱའོ། ། སྨྲིག་མའི་གླེགས་བུ་དང་མུན་ཛ་དང་སི་རི་
དང་ངར་བ་དག་གི་ཡང་མི་བྱའོ། ། ཐ་གུའི་ཡང་ངོ༌། ། རླུང་ཁྲག་
ཅན་མ་ཡིན་པས་སོ། ། ཁྱིམ་གཞན་དུ་གཞན་མེད་ན་ཀོ་ལྤགས་ལ་
འདུག་པར་བྱའོ། ། དེར་ཡང་རྐྱེན་དེ་ལྟ་བུ་དག་མེད་ན་ཉལ་བར་
མི་བྱ་བ་ཉིད་དོ། ། མིག་ལ་ཕན་པར་བྱ་བའི་ཕྱིར་དོམ་ལྤགས་
བཅང་བར་བྱའོ། ། རྐང་བའི་གནས་སུ་གདིང་བར་བྱའོ། །
སངས་རྒྱས་ཀྱི་ནི་དྲི་གཙང་ཁང་གི་སྒོར་རོ། ། མཆིལ་ལྷམ་དག་ཏུ་
བགོ་བར་བྱའོ། ། རླུང་ནད་ཅན་གྱིས་ནི་འདུག་པ་དང་ཉལ་བར་
ཡང་བྱའོ། ། གཞང་འབྲུམ་ཅན་ཐམས་ཅད་ཀྱིས་ཀྱང་དེ་བཞིན་
ནོ། ། དེ་ལ་དེ་ལྟར་སྦྱར་བར་བྱའོ། ། སྤུ་ལ་རེག་པས་ཕན་པར་
བྱེད་པ་ཉིད་དུ་རིག་གོ།མཆིལ་ལྷམ་དག་རིམ་པ་མང་བོ་ཉིད་ཀྱིས་
ཀྱང་ངོ་། །དུ་མའི་སྟེང་དུ་གཅིག་གཞག་པས་ཀྱང་ངོ་། ། ཨུཥཱ་
པ་རཱན་ཏ་དག་ཏུ་ནི་ཀོ་ལྤགས་མི་བཅང་བར་མི་བྱའོ། ། སེང་གེ་ལ་
སོགས་པའི་མི་བཅང་ངོ༌། ། གང་གི་ཀོ་ལྤགས་མི་རུང་བ་ཉིད་ཡིན་
པ་དེའི་རྒྱུས་པ་དང་རུས་པ་དང་སོ་དང་ཤ་ལ་སོགས་པ་ཡང་ངོ༌། །
རྐྱལ་བ་བསྐ་བ་ཅན་བཅིང་བར་བྱའོ། ། ཡང་ན་རྐྱལ་སྐྱའོ། ། ཁྲ་

བོ་བཀྲ་བ་དག་མི་བཅང་ངོ་། །རྐྱལ་མི་ཤེས་པས་སྟ་གོན་མ་བྱས་པ་
ཆུའི་གཏིང་དུ་འཇུག་པར་མི་བྱའོ། ། དབེན་པའི་ཕྱོགས་སུ་རྐྱལ་
བསླབ་པར་བྱའོ། ། དེ་མ་ཡིན་པའི་གཏིང་དུ་ཁྱུ་མཆོག་མ་གཏོགས་
པའི་བ་ལང་ལ་བརྟེན་པར་མི་བྱའོ། ། གླང་བོ་ཆེ་དང་རྟ་དང་མ་ཧེ་
དང་གཡག་དག་ལ་བརྟེན་པར་བྱའོ། ། ཀོ་ལྤགས་ཀྱི་གཞི་རྫོགས་
སོ།། ། ། །
སྨན་བསྟེན་པར་བྱའོ། ། དེ་ནི་རྣམ་པ་བཞིའོ། ། དུས་སུ་
རུང་བ་དང་ཐུན་ཚོད་དུ་རུང་བ་དང་ཞག་བདུན་པ་དང་འཚོ་བའི་
བར་དུ་བཅང་བ་ཉིད་དོ། ། དང་བོ་མ་ཡིན་པ་ཉིད་དག་ནི་ནད་
པའི་ཕྱིར་རོ། ། ལྷོ་རྩ་དང་ཆུ་ཤིང་གི་འབྲས་བུ་དང་རྒྱ་ཤུག་དང་ཨ་
ཤཱངྒཱི་དང་ཨུ་དུམ་ཝཱ་ར་དང་ཙུ་པ་རུ་ཤ་ཀ་དང་རྒུན་ཆུ་དང་འདྲ་
གོའི་བཏུང་བ་རྣམས་ནི་ཐམས་ཅད་དུའོ། ། བཅོས་པའི་ཚྭ་དང་
འབྲུའི་ཚྭ་དང་ཞོ་ཁ་ཆུ་དང་དར་བའི་དྭངས་མ་དང་རྩིབ་མོ་ཆུས་
བཏབ་པ་ཚགས་ཀྱིས་བཙགས་པ་ཤིན་དུ་སླ་བ་བཞིན་སྣང་བ་འདམ་
བུའི་ཉག་མའི་མདོག་ལྟ་བུ་དག་ཀྱང་དེ་དང་འདྲའོ། ། དེ་ལྟ་བུ་
ཉིད་ཀྱི་མདུན་རོལ་དུ་བསྙེན་པར་རྫོགས་པ་མཚན་འཐུན་པས་རེག་
ཏུ་མི་རུང་ངོ༌། ། ཨ་རུ་ར་ལ་སོགས་པ་ལྔ་ཡང་ངོ༌། ། བུ་རམ་ཡང་
ངོ༌། ། དེ་བྱིན་གྱིས་བརླབས་པ་བཟའ་བ་ལ་ལམ་དུ་ཞུགས་པ་དང་

དགེ་སྐོས་དང་ལག་གི་བླ་རྣམས་ནི་ནད་པ་དང་འདྲ་བ་ཉིད་དོ། །
ཟན་ཆད་པས་ཀྱང་དེ་དང་དུས་སུ་རུང་བ་མ་ཡིན་པ་བཟར་རུང་
ངོ་། ། ཐུན་ཚོད་དུ་རུང་བ་ནི་བཏུང་བ་དག་གོ།ཤིན་ཏུ་སླ་བའོ། །
དེའི་རྫས་དེ་ཉིད་མ་ཡིན་པའི་ཕྱིར་གལ་ཏེ་དུས་སུ་རུང་བ་ཡིན་ན་
བསྙེན་པར་མ་རྫོགས་པས་སྦྱར་ཤིང་ཚགས་ཀྱིས་ཀྱང་བཙག་པར་
བྱའོ། ། དེ་དག་ཏུ་གཞན་བལ་བོ་སེའུ་དང་མ་དུ་ལུང་ག་ལ་སོགས་
པའི་རྫས་སོ། ། དེ་དུས་སུ་རུང་བ་ཉིད་ཡིན་ན་ཐུན་ཚོད་ཀྱི་མཐའི་
མཐའ་ཡིན་ནོ། ། གཞན་ཉིད་ཡིན་ན་དེའི་གང་ཡིན་པའོ། ། ཁ་
ཅིག་ན་རེ་མ་གྱུར་ན་དེ་ཡིན་གྱི་གྱུར་ན་གང་ཚུན་ཆད་དེ་ཡིན་པའོ་
ཞེས་ཟེར་རོ། ། དེ་ནི་མ་ཡིན་ཏེ་དུས་ལྷག་པ་ལ་བརྟེན་ན་མི་
འཆགས་པར་འགྱུར་བའི་ཕྱིར་དང་དེ་འབྱུང་བར་འགྱུར་བ་ཕལ་བ་
རྣམས་ཀྱི་བགྲོད་པ་མ་ཡིན་པའི་ཕྱིར་བྱིན་གྱིས་བརླབ་པར་བྱ་བ་ཉིད་
མ་ཡིན་པར་འགྱུར་བའི་ཕྱིར་རོ། ། འདིར་རོ་དང་ཕྱེ་མ་དང་སྦྱར་
བའི་བཏུང་བ་དག་འདུས་པ་ཉིད་ཡིན་ནོ། ། སྨན་རྩ་བས་ཤིན་དུ་
སླ་བ་ཡང་ངོ་། ། དེ་ནི་རྩ་བ་ལ་སོགས་པའི་སྨན་བཀུས་པ་སྐྱུར་
པོའོ། ། ཞུན་མར་དང་འབྲུ་མར་དང་སྦྲང་རྩི་དང་བུ་རམ་གྱི་དབུ་
བ་དག་ནི་ཞག་བདུན་པའོ། ། བུ་རམ་དང་ཧྭགས་དང་ལི་ཁར་ལ་
སོགས་པ་ཐམས་ཅད་ནི་བུ་རམ་གྱི་དབུ་བ་ཉིད་ཀྱིས་འཕངས་སོ། །
བདུད་རྩི་ནི་ཞུན་མར་དང་འདྲ་བ་ཉིད་དོ། ། ཞག་སྐོལ་ཅིང་

བཙགས་པ་དག་ནི་འབྲུ་མར་དང་འདྲ་བ་ཉིད་དོ། ། ཉའི་དང་རི་
བོང་གི་དང་ཆུ་སྲིན་བྱིས་པ་གསོད་ཀྱི་དང་དོམ་གྱི་དང་ཕག་
གིའོ། ། དེ་དག་ནི་ནད་པ་ལ་ཕལ་ཆེར་སྦྱོར་བར་བྱེད་དོ། ། སོས་
པ་ཉིད་ན་དེ་དག་ནད་པའི་ཕྱིར་སློང་ན་སྦྱིན་ནོ། ། དེ་མེད་ན་སྨན་
ཁང་དུའོ། ། སྨན་ཁུ་དང་མིག་སྨན་དག་ཀྱང་ངོ་། ། འཚོ་བའི་
བར་དུ་བཅང་བ་ནི་རྩ་བ་དང་སྡོང་བུ་དང་འདབ་མ་དང་མེ་ཏོག་
དང་འབྲས་བུ་ཟས་ཀྱི་དོན་དུ་ཁྱབ་པར་བྱེད་པ་མ་ཡིན་པའོ། །
འདི་ལྟ་སྟེ་གླ་སྒང་དང་ཤུ་དག་དང་ཡང་ང་དང་སྐེའུ་གཤེར་དང་
བོང་དཀར་པོ་དག་གོ།ཙན་དན་དང་སྤྱི་མོ་དང་ཤུག་པ་དང་སླེ་ཏྲེས་
དང་ཐང་ཤིང་དང་སྐྱེར་པ་དག་གོ་བ་ཤ་ཀ་དང་ཀོ་ཤ་ཏ་ཀི་དང་བ་ཊོ་
ལ་དང་ནིམ་པ་དང་སོབ་ཏ་པར་ནའི་འདབ་མ་དག་གོ།མེ་ཏོག་ནི་བཱ་
ཤ་ཀ་དང་ནིམ་པ་དང་དྷ་ཏ་ཀི་དང་ཀླུ་ཤིང་དང་བདྨའི་ཟེ་བ་དག་གོ།
ཨ་རུ་ར་དང་སྐྱུ་རུ་ར་དང་བ་རུ་ར་དང་། ན་ལེ་ཤམ་དང་པི་པི་ལིང་
དག་གོ། སྤྱི་བའོ། ། འདི་ལྟ་སྟེ་ཤིང་ཀུན་དང་སུ་རྩི་དང་རྒྱ་སྐྱེགས་
དང་སྦྲ་ཚིལ་དང་ཤིང་མ་ཞོའོ། ། འགྱུར་བྱེད་དོ། ། འདི་ལྟ་སྟེ་
ཏིལ་གྱི་དང་རྒྱ་སྐྱེགས་ཀྱི་ཤིང་གི་དང་ས་ཚུར་གྱི་དང་ནས་ཀྱི་དང་
ནས་ཀྱི་གྲ་མའི་དང་བཱ་ཤ་ཀའི་དང་ཐལ་བའི་འགྱུར་བྱེད་དོ། །
ལན་ཚའོ། ། འདི་ལྟ་སྟེ་རྒྱམ་ཚྭ་དང་ཁ་རུ་ཚྭ་དང་ཚྭ་དམར་དང་རྒྱ་
མཚོའི་ཚྭ་དང་བ་ཚྭའོ། ། སྨན་ཁུའོ། ། འདི་ལྟ་སྟེ་ཤིང་ཨ་མྲ་དང་

ནིམ་པ་དང་གོ་ཤམ་དང་ཤི་རི་ཤ་དང་འཛམ་བུ་དག་གོ།ཇི་ཙམ་གྱིས་
ཆོག་པ་བསྟེན་ནོ། ། བཀྲུས་ནས་ཡང་ངོ༌། ། མི་མཉེ་བ་ལ་ལན་
གཅིག་བཀྲུའོ། ། སྨན་ཁུ་དེ་ལྟར་བསྟེན་ནོ། ། སྨན་སྨོས་པས་དུག་
སྨན་མ་བསྡུས་པ་ཉིད་མ་ཡིན་ནོ། ། དེ་ནི་འཚོ་བའི་བར་དུ་བཅང་
བ་ཉིད་དོ། ། ནུ་ཞོས་འཚོ་བའི་བེའུ་རྣམས་ཀྱི་ལྕི་བ་དང་། གཅིན་
དག་ནི་དེ་ཞེས་བྱའོ། ། དེ་དག་ནི་དུག་ལ་ཕན་ནོ། ། ཐལ་
བའོ། ། ཤིང་ཀཱན་ཙ་ན་དང་ཀ་པི་ཏ་ལ་དང་ཨ་ཤཱཏྨ་དང་ཨུ་དུམ་
ཝཱ་ར་དང་རྒྱ་གྲོ་དྷ་རྣམས་ཀྱིའོ། ། དེའོ། ། ས་ནི་སོར་བཞིའི་འོག་
གི་བཟང་ངོ༌། ། དེ་དགེ་བསྙེན་དད་པ་ཅན་ལས་བླང་ངོ་། ། དེས་
བྱིན་ལེན་བསྟབས་པར་བྱའོ། ། ཤའི་བདག་ཉིད་ཀྱི་སྨན་དེ་ཡང་ངོ་།།
། ཐམས་ཅད་ཤན་པའི་གནས་ནས་བླང་ངོ་། ། དེ་ནི་བྱ་བ་ཉིད་
ཡིན་ནོ། ། གལ་ཏེ་དུས་མ་ཡིན་པར་ནས་ལས་བྱས་པའི་སྨན་དགོས་
པ་ཉིད་ཡིན་ན་དེའི་དོན་དུ་བ་ལང་རྒན་པའི་ལྕི་བའི་ནས་ཀྱིས་ཆོག་
པརཁྱའི་གཞན་བཟའ་བར་མི་བྱའོ། ། གལ་ཏེ་སྐྱོ་མ་ཚགས་ཀྱིས་
བཙགས་ན་སྟེ་གཞན་ནི་མ་ཡིན་ནོ། ། གལ་ཏེ་ཤའི་སྨན་བགོས་པ་
ཉིད་ཡིན་ན་མཚའི་རྟུག་པའི་ཤས་སོ། ། གལ་ཏེ་ཁུ་བ་ཚགས་ཀྱིས་
བཙགས་ན་སྟེ་གཞན་ནི་མ་ཡིན་ནོ། ། གཞན་དང་བཅས་པ་ལ་དེ་
ལྷག་པར་སྤྱད་པ་ཡོད་དོ། ། དེའི་ཕྱིར་དེ་དང་བཅས་པ་ལ་ཆོ་ག་སྔ་
མས་འཇུག་པར་བྱའོ། ། རང་བཞིན་གཞན་དུ་མ་གྱུར་པ་ནི་སྔོན་གྱི་

རང་བཞིན་མ་ཡིན་པ་ཉིད་མ་ཡིན་ནོ། ། དེའི་ཕྱིར་གཞན་དང་མ་
འདྲེས་པ་ལ་ནི་རང་གི་ཆོ་གས་རུང་བར་བྱ་བ་མི་འགྲུབ་པ་མ་ཡིན་
ནོ། ། བུ་རམ་བསྒོང་བའི་ཕྱིར་འབྲས་ཕྱེའི་ནང་དུ་བཞག་པ་ནི་བཀྲུ་
བས་རང་ཁོ་ནའི་གྲངས་ཉིད་དུ་འགྲུབ་པོ། ། འགོར་གྱི་གཟུངས་ནི་
བུ་རམ་ཉིད་དུ་ཤེས་པར་བྱའོ། ། བྱིན་གྱིས་བརླབས་པ་ལ་གསོག་
འཇོག་མི་འབྱུང་ངོ་། ། ནད་པའི་ཆེད་དུ་ཡོངས་སུ་ལོངས་སྤྱད་པའི་
ཕྱིར་རང་གི་དུས་ཀྱི་མཐའི་བར་དུ་བྱིན་གྱིས་བརླབ་པར་བྱའོ། །
ཟས་སྔ་མའི་ཚེའོ། ། བྱིན་ལེན་བྱས་ཏེའོ། ། བྱིན་ལེན་མ་བྱས་པ་
དང་གསོག་འཇོག་དང་འདྲེས་པ་བསྲུང་བར་བྱ་བ་ཡིན་ནོ། ། དེའི་
ཕྱིར་ལག་པ་གཉིས་བསྙལ་ནས་སོ། ། ལག་ཉར་བླངས་པ་དང་
གསོག་འཇོག་བྱས་པ་དང་བྱིན་ལེན་མ་བྱས་པ་དང་ནང་དུ་ཞག་ལོན་
པ་དང་ནང་དུ་བཙོས་པ་དང་དགེ་སློང་གིས་བཙོས་པ་དག་ལ་བྱིན་
གྱིས་བརླབ་པ་མི་འཆགས་སོ། ། རོ་དང་སླ་བ་ཉིད་ཡོངས་སུ་གྱུར་
ན་གསོག་འཇོག་བྱས་པ་ཉིད་ཡིན་ནོ། ། བྱིན་གྱིས་བརླབས་པ་འོག་
མ་དང་ལྷན་ཅིག་ཡོངས་སུ་ལོངས་སྤྱད་པར་མི་བྱའོ། ། སྨན་གྱི་གོ་
རིམས་ནི་དཔེའོ། ། མིག་སྨན་བསྟེན་པར་བྱའོ། ། སྨན་མ་ཡིན་
པའི་དོན་དུ་མི་བྱའོ། ། དེའི་སྣོད་རིགས་པའོ། ། མིག་སྨན་སྐྱེར་
ཁན་དའི་ནི་ཟ་མ་ཏོག་གོ།མིག་སྨན་རི་ལུའི་ནི་སྒྱེའུའོ། ། མིག་སྨན་
དུ་བ་དང་སྦྲུས་པ་དང་ཕྱེ་མ་རྣམས་ཀྱི་ནི་དོང་བུའོ། ། ཐུར་མ་

བཅང་བར་བྱའོ། ། ཟངས་མ་དང་ལྕགས་དག་གི་བཟང་ངོ་། །
རང་འཁྲུངས་དག་གོ་ནད་པས་སྨན་གཞུག་པའི་ཕྱིར་མཆན་ཁུག་
བཅང་བར་བྱའོ། ། དེར་མི་ཤོང་བ་ཉིད་ཡིན་ན་བུངས་སམ་ཐུམ་
པོར་བྱས་ཏེ་བཅེར་རོ། ། བཅུག་པ་མི་འདུལ་བར་བྱ་བའི་ཕྱིར་དུས་
དུས་སུ་བསྐམ་མོ། །ཉི་གྲིབ་ལའོ། ། བསྐམས་ན་མཐུ་འབྲིའོ། །
མ་རུང་བར་འགྱུར་བའི་རྒྱུ་བྱུང་ན་རང་གི་བྲུབ་པར་བྱའོ། ། བསྙེན་
པར་མ་རྫོགས་པ་མེད་ནའོ། ། སྨན་ཕོར་བཅང་བར་བྱའོ། ། སྨན་
གྱི་ནལ་ཟེ་ཡང་ངོ༌། ། འགྲོར་མི་བཏུབ་པས་ཕུལ་བའི་བཏུང་ཕོར་
རོ། ། ནད་པས་ལན་ཚྭ་བཅང་བར་བྱའོ། ། དེའི་སྣོད་ནི་རྭའི་
སྦུབས་བཟང་ངོ་། །ལྕི་བས་ཀུན་ནས་བཀོལ་བའོ། ། དེ་མེད་པའི་
ཉེས་པར་མི་འགྱུར་བར་བྱ་བའི་ཕྱིར་ཁ་གབ་གཞུག་གོ།དེ་ཉིད་ལས་
བྱས་པའོ། ། དྲིས་བསྒོས་པའི་སའོ། ། ཆུ་སྲོ་བའི་ཕྱིར་ལྕགས་ཀྱི་
གར་བུའོ། ། ཐམས་ཅད་ཀྱིས་སྤྱད་པར་བྱའོ། ། བསྲེགས་པ་
བརྡེག་པའི་ཕྱིར་དེ་ལ་ལྕགས་ཐགས་གདགས་སོ། ། ཚ་བའི་དུས་
ནས་གཤེར་བས་དེ་མནན་ནོ། ། བསྲེགས་པ་ན་ཟས་དང་འབགས་
པའི་གནས་མེད་དོ། ། རུང་བ་སྔར་བསྲོའོ། ། ལོངས་སྤྱད་པ་ཕྱིས་
སོ། ། འདོམས་ཀྱི་གསོ་བ་རྟེན་པར་བྱའོ། ། གཞན་གྱིས་འཚོ་བར་
ནུས་པ་ཉིད་ན་དེ་ལ་སྦོམ་པོའོ། ། འདི་ལ་ཟངས་མའམ་ཁར་བའི་
སྦུ་གུ་བཟང་གི་ལྕགས་ཀྱི་ནི་མི་རུང་ངོ་། ། མཚོན་གྱི་གསོ་བ་ཡང་དེ་

དང་འདྲའོ། ། གདོང་དུ་རྩའི་རྒྱུན་ལས་གཞན་པར་དེ་མི་བསྟེན་
ནོ། ། གཞང་འབྲུམ་གཅང་བར་མི་བྱའོ། ། མཚོན་ལས་གཞན་
པས་ཀྱང་ངོ་། ། དེ་ནི་གསང་སྔགས་དང་སྨན་དག་གིས་གསོའོ། །
ཞེ་འགྲས་པ་གསོར་མི་གཞུག་གོ། གསོ་བའི་ཕྱིར་ནུབ་མོ་ཟ་བ་ནི་
ཚུལ་དང་མི་མཐུན་པ་མ་ཡིན་ནོ། ། འདི་ལ་བྱིན་ལེན་མ་བྱས་པ་
དང་གསོག་འཇོག་བྱས་པ་དག་མི་རུང་བ་ཉིད་དུ་དོགས་པར་མི་
བྱའོ། ། གསོ་བའི་ཕྱིར་རེང་བུའི་དུ་བ་བསྡུབ་པར་བྱའོ། ། དེ་ནི་
སྨན་གཙེའུས་འགྲུབ་པོ། ། ལྕགས་ལས་བྱའོ། ། སོར་བཅུ་གཉིས་
པ་བཟང་ངོ་། ། རྣོ་བ་དང་རྩུབ་པར་མི་བྱའོ། །ཞུན་མར་རམ་
འབྲུ་མར་གྱིས་བསྐུས་ཏེ་ཤུབས་སུ་གཞུག་གོ།དེ་ནི་ཟུང་ངའམ་ཆོས་
གོས་ཀྱི་གདང་བུ་ལ་གཞག་གོ།དྲི་མ་མེད་པར་བྱ་བའི་ཕྱིར་མེར་
གཞུག་གོསྣར་བླུགས་པའི་ལས་བྱའོ། ། དེ་ནི་སྣར་བླུགས་པའི་སྤྱད་
ཀྱིས་འགྲུབ་པོ། ། མཆུ་གཉིས་པ་མི་རྣོ་བ་བཟང་ངོ་དེ་བྱའོ། །
སྨན་གྱི་ཕྱིར་ཤ་རློན་པ་བསྟེན་པར་བྱའོ། ། དེ་ཟ་མི་ནུས་ན་ཐབས་
བྱའོ། ། རས་ཀྱིས་མིག་གཉིས་དགབ་པོ། ། མི་རྒལ་བར་བྱ་བའི་
ཕྱིར་དྲི་ཞིམ་པོས་བསྒོའོ། ། ཤན་མེད་པ་ཉིད་ན་མདུན་དུ་བཟའ་
བ་དང་བཅའ་བ་ཡིད་དུ་འོང་བ་བཞག་སྟེ་དགྲོལ་ལོ། ། དེ་གཞན་
གྱི་དོན་དེར་ན་སྦོམ་པོའོ། ། མིའི་ཤ་ནི་ཐམས་ཅད་དུའོ། ། ཤ་
བསྔོས་པར་ཤེས་ན་བཟའ་བར་མི་བྱའོ། ། སྟག་གི་གོང་མ་མི་བཟའོ།

། གླང་བོ་ཆེ་དང་རྟ་དང་ཀླུ་རྣམས་ཀྱི་མི་བཟའོ། ། རྨིག་གཅིག་པ་
དང་ཝ་དང་སྤྲེའུ་དང་ཤིང་རྟ་མོ་དང་བྱ་རོག་དང་བྱ་རྒོད་དང་ཆུ་
སྐྱུར་དང་ཁྱི་དང་བྱ་ཁྲུ་དང་འུག་པ་དང་དེ་དག་ལས་གཞན་པའི་བྱ་
མི་རོ་ཟ་བ་དག་དང་བྱ་གར་དང་ཕ་བང་དང་སྐྱིན་ཀོར་དང་དྲེའུ་
སྲིན་དང་སྲིན་བུ་རྣམས་ཀྱི་ཡང་མི་བཟའོ། ། ཤའི་བྱིན་ལེན་སྟོབས་
པ་ལ་བཅད་པ་ལས་བྱུང་བ་ཉིད་མ་ཡིན་ནམ་ཞེས་དྲི་བར་བྱའོ། །
དུ་མ་ཉིད་ན་དང་བོས་སོ། ། ཉམས་ན་འོག་མས་སོ། ། གླང་བོ་ཆེ་
དང་མིའི་འོ་མ་དག་བཏུང་བར་མི་བྱ་བ་ཉིད་དོ། ། སྤགས་པ་དང་
རྨ་བསྐུ་བ་དང་སྣར་བླུགས་པ་དང་མིག་སྐུད་ཅིང་བཟའ་བཏུང་མི་
བྱེད་པ་ལ་ནི་སྐྱོན་ཆགས་པ་མེད་དོ། ། ནད་པས་ནི་ཞུན་མར་དང་
འབྲུ་མར་ཆང་དང་འདྲེས་པ་བཏུང་བར་བྱ་པ་ཉིད་དོ། ། ཚང་མ་
ཡིན་པ་ཉིད་ན་ཉེས་པ་མེད་དོ། ། དེ་ནི་བསྐོལ་བ་ལས་འགྲུབ་
པོ། ། དེ་ནི་ནས་བརྔོས་པས་བཏབ་ཅིང་སའི་ནང་དུ་བཅུག་ན་ཚྭ་
ཉིད་དུ་འགྱུར་རོ། ། རྒུན་གྱི་ཁུ་བ་ནི་བསྐོལ་ན་ཆང་ཉིད་དུ་མི་
འགྱུར་རོ། ། ཐ་དད་པ་མ་ཡིན་པ་ཉིད་ལ་ནི་ཡོད་པ་ཉིད་མ་ཡིན་
ནོ། ། བག་ཆགས་སུ་གྱུར་པ་ནི་ཡོད་པ་ཉིད་དོ། ། ཆང་གི་སྲེད་པ་
དང་བྲལ་བར་བྱ་བའི་ཕྱིར་རྩ་བ་དང་སྡོང་བུ་དང་འདབ་མ་དང་མེ་
ཏོག་དང་འབྲས་བུའི་སྨན་སྐམ་པོའི་ཕྱེ་མ་ཆང་གི་དྲིས་བསྒོས་པ་ཆུ་
དང་སྦྱར་བ་བཏུང་ངོ་། ། ཆང་དང་བཅས་པའི་སྣོད་དུ་སྦྱངས་ཏེ་

བཞག་པས་བསྒོ་བར་བྱའོ། ། རེག་པ་བསྲུང་ངོ་། ། དེའི་ཕྱིར་མ་
གང་བ་དང་ཤུགས་དང་བྲལ་བ་ཉིད་དུའོ། ། དེ་བཞིན་དུ་རོ་མེད་
པར་བྱེད་པ་དང་དུས་མ་ཡིན་པར་བཏུང་བ་ལ་ཟས་དང་ཡང་
ངོ་། ། མཛེས་པ་ཡང་བཟང་ངོ༌། ། དེའི་ཕྱིར་རས་མ་དཀར་པོས་
བཙག་པར་བྱའོ། ། ནད་པས་ཆང་ནི་རྩ་མཆོག་གིས་ཀྱང་མི་བཏུང་
ངོ་། ། དགེ་བསྙེན་ཡན་ཆད་ཐམས་ཅད་ཀྱིས་མི་བླུད་དོ། ། རང་
བཞིན་གྱི་ཁ་ན་མ་ཐོ་བ་དང་བཅས་པ་ལས་གཞན་པ་ཐམས་ཅད་ལ་
གསོ་བའི་དོན་ཉིད་མ་གཏོགས་སོ་ཞེས་བྱ་བའི་ལྷག་མའོ། ། སྒོག་སྐྱ་
དང་ཀུན་དོང་དང་ཀེའུ་དག་བཟའ་བར་མི་བྱའོ། ། ནད་པས་ནི་
དབེན་པའི་ཕྱོགས་སུའོ། ། ཟོས་ནས་སྒོག་སྐུ་ནི་ཞག་བདུན་ཀུན་
དོང་ནི་ཞག་གསུམ་ཀེའུ་ནི་ཞག་གཅིག་མ་ལོན་པར་གཙུག་ལག་ཁང་
དུ་འཇུག་པར་མི་བྱའོ། ། གནས་མལ་ལ་མི་བྱའོ། ། བཤང་བའི་
སར་འཇུག་པར་མི་བྱའོ། ། གཅི་བའི་སར་མི་བྱའོ། ། དགེ་འདུན་
གྱི་ནང་དུ་འགྲོ་བར་མི་བྱའོ། ། མཆོད་རྟེན་གྱི་ཉེན་ཀོར་དུ་མི་
བྱའོ། ། དེའི་ཐག་ནི་འདོམ་གང་ངོ༌། ། ཁྱིམ་པ་དག་ལ་ཆོས་
བསྟན་པར་མི་བྱའོ། ། ཁྱིམ་དག་ཏུ་འགྲོ་བར་མི་བྱའོ། ། སྐྱེ་བོས་
གང་བའི་ཕྱོགས་སུ་མི་བྱའོ། ། མཇུག་ཏུ་ཁྲུས་བྱའོ། ། གོས་དག་གི་
དྲིནི་བཀྲུ་བ་དང་དུ་བ་དག་གིས་བསལ་ལོ། ། རུང་བ་ཉིད་དུ་བྱིན་
གྱིས་བརླབས་པར་བཙོས་པ་དང་གནས་པ་དག་ནི་ཕྱི་རོལ་དང་

འདྲའོ།། བྱིན་གྱིས་བརླབ་པར་བྱའོ།། ཤིང་དྲུང་དང་གླང་བོ་
ཆེའི་ར་བ་དང་སྟེགས་ཅན་གྱི་འདུག་གནས་དང་རྒྱལ་པོའི་ཕོ་བྲང་
དང་། དགེ་སློང་མའི་དབྱར་ཁང་དང་གཙུག་ལག་ཁང་གི་བང་
རིམ་དང་སྒོ་ཁང་དང་ཁྱམས་དང་སྲོ་ཁང་དང་སྦ་སའི་ར་བ་དག་ཏུ་
མི་བྱའོ།། ཁ་ཅིག་ལས་བླ་གབ་མེད་པ་དང་མེ་ཁང་དང་མཆོད་
རྟེན་གྱི་གཞི་དང་ཁྱིམ་བདག་གི་གཞིར་ཡང་ཞེས་སོ།། དེར་གཡོས་
དང་བཙོ་བ་ཡང་མི་བྱའོ།། ཚོས་པའི་བྱི་དོར་ཡང་མི་བྱའོ།།
འདི་ལ་དུས་བཞི་ཡོད་དོ། ། དང་པོ་སོ་ཕག་འགྲེམ་པའོ།། ཕྱིེས་
ལས་སར་བ་དང་བཅས་ཉིད་དོ།། གཞན་གྱི་ཚེ་དགེ་སློང་གནས་
པ་ཉིད་དང་མ་བྲལ་བའོ།། དེ་དག་མེད་པ་ན་གནས་པའི་ཕྱིར་
དགེ་སློང་དག་ཕྱིན་པའོ།། བྱ་བ་གཞན་བརྩམ་པ་དང་ངལ་བསོ་བ་
མ་བྱས་པ་ཚུན་ཆད་ནི་དེ་ཉིད་དོ།། ཐམས་ཅད་ལ་དགེ་འདུན་གྱི་
ལས་ཀྱིས་སོ།། དང་པོ་གཉིས་ལ་ནི་གང་ཟག་གིས་ཀྱང་ངོ་།།
ལག་གི་བླས་སོ།། དང་པོ་ཤོས་པ་ནི་འབའ་ཤིང་གིས་ཀྱང་ངོ་།།
བརྗོད་པས་སོ།། གཉིས་པ་ལ་ནི་དགེ་སློང་རབ་ཏུ་མང་པོ་དག་
གིས་སེམས་བསྡུ་བས་སོ།། གསུམ་པ་ལ་ནི་ལས་ཁོ་ནས་སོ།།
བཞི་བ་ལ་ནི་ཇི་སྙེད་ཕྱིན་པ་དེ་སྙེད་ཀྱིས་རུང་བའི་ཁང་བ་ཉིད་དུ་
བསྒྲག་པའི་ཚིག་ཅིག་ཅར་བརྗོད་པས་སོ།། གཅིག་གིས་གཙུག་
ལག་ཁང་དུ་མའི་བྱ་བ་བྱེད་པ་ལ་མི་མཛེས་པ་མེད་དོ།། དེ་ནི་ཐ་

དད་པར་གྱུར་བའི་རུང་བ་ཉིད་དུ་མ་བསྟན་དོ། ། པད་མའོ་ཞེས་
བྱ་བ་ཡན་ཆད་མུ་གེའིའོ། ། མུ་གེའི་ཚེ་དགེ་སློང་གིས་བཙོས་པ་
དང་ལག་ཉར་བླངས་པ་བྱིན་ལེན་མ་བྱས་པ་དག་བཟའ་བར་
བྱའོ། །ནང་དུ་བཙོས་པ་དང་ཞག་ལོན་པའོ། ། སྔ་དྲོ་བའི་ཟས་
སོ། ། བཏུང་བ་ནི་དུས་ཐམས་ཅད་དུའོ། ། སྔར་བྱིན་ལེན་བྱས་པ་
སྤངས་ཏེ་ལངས་པས་སོ། ། དེ་བླང་བའི་ཕྱིར་ལྡང་བར་བྱའོ། །
ལྷག་མའོ། ། མངོན་པར་བསྒྲུབས་པས་སོ། ། དེ་བསྒྲུབ་པར་
བྱའོ། ། ནགས་ཀྱི་རུས་པའོ། ། འདི་ལྟ་སྟེ་རྒུན་དང་བལ་པོ་སེའུ་
དང་འབྲ་གོ་དང་སྟར་ཀ་དང་བཱ་ཏཱ་མ་དང་ཨུ་རུ་མའི་ཀ་དང་ཀུ་རུ་
མའི་ཀ་དང་ཁམ་བུ་དང་རྒྱ་ཤུག་དང་སར་དག་ནི་དེ་ཞེས་བྱའོ། །
པད་མའོ། ། འདི་ལྟ་སྟེ་པདྨའི་རྩ་བ་དང་བདྨའི་རྩ་ལག་དང་བེ་ཊ་
དང་ཨུཏྤ་ལའི་རྩ་བ་དང་བདྨའི་སྙིང་བོ་དག་ནི་དེ་ཞེས་བྱའོ། །
གཞིར་གཏོགས་པའི་སྨན་གྱི་གཞིའོ།། །། །
འདུལ་བའི་མདོ། ། བམ་པོ་བརྒྱུད་པ། །རྒྱལ་སྲིད་དང་
དེའི་ཕྱེད་མནོད་པར་མི་བྱའོ། ། དགེ་འདུན་གྱི་ཆེད་དུ་གྲོང་མནོད་
པར་བྱའོ། ། ཞིང་ཡང་ངོ་། དེ་ཡལ་བར་མི་དོར་རོ། ། དེའི་ཐོག་
ཤས་མནོད་དོ། ། ཐོག་ཤས་བརྩལ་ལོ། ། རྨོས་པས་དེ་གཙུག་ལག་
ཁང་དུ་དབུལ་བར་བྱ་བ་ཉིད་དོ། ། བདག་ཉིད་ཀྱི་བས་དང་བོར་

རོ། ། བསྲུང་བའི་ཕྱིར་དགེ་སློང་དག་བསྐོའོ། ། འདུ་བ་དང་
འགོད་པ་དང་གཉིས་ཀ་ལས་གང་ཡང་རུང་བ་མི་མངོན་པས་རྩིས་
གདབ་པར་མི་བྱའོ། ། གཞན་ལ་ནི་དྲན་པ་དང་ཤེས་བཞིན་སྔོན་དུ་
བཏང་སྟེ་དེ་ལ་འཇུག་པར་བྱའོ། ། དགེ་འདུན་གྱི་ཆེད་དུ་གཡོག་ཉེ་
བར་གཞག་གོ་གང་ནས་གཙུག་ལག་ཁང་དུ་སྒྲ་མི་འབྱུང་བ་དེར་ལྷ་
འབངས་ཀྱི་ཁྱིམ་བྱེད་དུ་གཞུག་གོ།ཇི་སྙེད་དགོས་པ་འཇུག་པར་
བྱའོ། ། ཟན་དང་གོས་སྦྱིན་པར་བྱ་བ་ཉིད་དོ། ། གལ་ཏེ་ལས་
བྱེད་ནའོ། ། ན་བ་རྣམས་ལ་གཡོག་བྱའོ། ། བ་ལང་དང་མ་ཧེ་
དང་ར་དང་ལུག་དང་གླང་བོ་ཆེ་དང་རྟ་དང་རྔ་མོ་དང་བོང་བུ་དང་
འབྲུ་རྩམ་པ་དང་སྣོད་ཀྱང་ངོ་། ། དེ་དག་མཆོད་རྟེན་གྱིར་མི་རུང་
བ་མ་ཡིན་ནོ། ། ཁ་གཟར་དང་ཚ་ཁུག་བཅང་བར་བྱའོ། ། དེ་
གཉིས་དང་ཕུལ་བའི་བཏུང་ཕོར་ལས་གཞན་པའི་ཁར་བའི་སྣོད་
གང་ཟག་གིས་བཅང་བར་མི་བྱའོ། ། ཀུན་དགའ་ར་བ་ཉེ་བར་
བཞག་པར་བྱའོ། ། བསྲུང་བའི་ཕྱིར་བྱིས་པ་མཚན་འཐུན་པ་
འབུལ་བ་དག་བླང་བར་བྱའོ། ། དེ་དག་གི་ཆ་ལུགས་ནི་མགུལ་བར་
ཆོས་གོས་བཏགས་པ་ཉིད་དོ། ། རྐེད་པར་ཡང་རུང་ངོ༌། ཕན་
གདགས་པའི་སེམས་ཀྱིས་སོ་སོར་བསྐྱང་བར་བྱའོ། ། དེའི་ཉེ་དུས་
ཕུལ་བ་བླང་བར་བྱའོ། ། མཇུག་ཏུ་རིན་ཉིད་དུ་ཡང་ངོ་། ། དེ་
དག་གིས་བྱས་པ་ཤེས་པས་ཀྱང་ངོ་། ། དེའི་རིན་བདའ་བར་མི་

བྱའོ། ། ཤིང་ཐོག་གི་རྙེད་པ་བདག་གིར་བྱའོ། ། ཞུན་མར་དང་
འབྲུ་མར་དང་སྦྲང་རྩི་དང་བུ་རམ་གྱི་དབུ་བའི་བུམ་པ་ཡང་ངོ༌། །
དེ་དག་གི་སྣོད་ཀྱང་ངོ༌། ། དེ་དག་གཞག་པར་བྱའོ། ། གཞི་
ལའོ། ། བཤང་བ་དང་གཅི་བ་དང་ཆང་གི་བུམ་པ་དག་ནི་མི་མཁོ་
བ་ཉིད་དོ། ། དགེ་འདུན་གྱི་ཕྱིར་གཡོས་དང་འཚོད་པ་གང་ཡིན་པ་
དག་གི་ཞལ་ཏ་བྱའོ། ། ལྷུང་བཟེད་དུ་བསོད་སྙོམས་མ་བླུགས་པའི་
མདུན་རོལ་ཏུ་མ་བཟུང་བ་ཉིད་ཀྱིས་བསོད་སྙོམས་ལ་འཇུག་པ་
བསྟེན་པར་མི་བྱའོ། ། ལྷུང་བཟེད་ཀྱི་ཁ་གཡོགས་བཅང་བར་
བྱའོ། ། འདི་དང་ཁར་བའི་སྣོད་བཅང་བ་ལ་ཐུན་མོང་མ་ཡིན་པ་
ཉིད་དུ་དོགས་པར་མི་བྱའོ། ། ནད་པས་ཞྭ་བཅང་བ་ལ་མི་རུང་བ་
ཉིད་དུ་ཡང་ངོ་། ། གསལ་བྱེད་ཀྱིས་སྒྲ་མ་བྱུང་བར་བསོད་སྙོམས་
ལ་ཁྱིམ་དུ་འཇུག་པར་མི་བྱའོ། ། དེ་བཅང་བར་བྱའོ། །འབྱུང་བ་
དང་འཇུག་པ་ལ་མཁས་པར་འབད་པར་བྱའོ། ། མཚན་མ་བྱ་བས་
སོ། ། བསོད་སྙོམས་ཀྱི་འགྲམ་གཟེར་ལ་སོགས་པས་སོ། ། ཆོས་
བཙོང་བས་འཚོ་བ་སྦྱར་བར་མི་བྱའོ། ། ཆུ་མེད་ན་ཞོ་ལ་སོགས་
པའི་ཁུ་བས་རྐང་བ་དག་བཀྲུའོ། ། རྩ་བམ་ལ་འདུག་པར་བྱའོ། །
བླ་གབ་མེད་པའི་མཐའ་གཅིག་ཏུ་བཞག་གོ་སྤུངས་ཏེ་ཡང་ངོ་། །
མཇུག་ཏུ་དོར་རོ། ། མང་བ་ཉིད་ན་བྱའོ། ། གྲལ་གྱི་ཚར་དུ་མ་
ཉིད་ཀྱང་ངོ་། ། ལྔ་བརྒྱའི་ཚར་རོ། ། རྒན་པའི་མཐའ་རེ་རེར་སྤྱི་

བུངས་བྱའོ། ། འདྲིམ་པ་དག་རྐུ་བ་ཉིད་ན་སྤྱན་པ་དག་བསྐོའོ། །
ཟན་གྱི་ལས་བྱེད་པ་དག་གིས་དང་བོར་བཟའ་བར་བྱའོ། ། འདུས་
པ་ཆེན་པོའི་ཚེ་རྒན་རིམས་སུ་འཁོད་དུ་གཞུག་པའི་ཕྱིར་དང་འདྲིམ་
དུ་གཞུག་པའི་ཕྱིར་དགེ་སློང་དག་བསྐོའོ། ། འདི་ལ་དགེ་སློང་མས་
ནི་གཉིས་སམ་གསུམ་བཞག་སྟེ་ཅི་དགར་འཁོད་པར་བྱའོ། ། སྒྲ་
བསྐྱུངས་ཏེ་ཟན་གྱི་ཆེད་དུ་འགྲོ་བར་བྱའོ། ། ཤིན་དུ་བསྡམས་པ་
དང་སྤྱོད་ལམ་མཛེས་པས་སོ། ། མཛེས་པས་སོ། ། དེ་བཞིན་དུ་
འདུག་པར་བྱའོ། ། ཟས་རྐང་བས་བརྫི་བར་མི་བྱའོ། ། ལྷུང་
བཟེད་ཀྱི་གཞི་ལ་རྐང་བས་རེག་པར་མི་བྱའོ། ། དྲན་པ་ཉེ་བར་
བཞག་སྟེ་བསོད་སྙོམས་བླང་བར་བྱའོ། ། སེམས་རྣམ་པར་མ་
གཡེངས་པས་བསོད་སྙོམས་བླང་བར་བྱའོ། ། མི་འཕྲོ་བ་དང་འཚོ་
བ་ཙམ་དང་དེ་མ་འདྲེས་པ་དང་མི་དཀྲུག་པ་དང་ཤིན་ཏུ་དབེན་པ་
དང་དུས་ལས་མ་ཡོལ་བར་བསྒྲུབ་པར་བྱའོ། ། གང་ལ་འགྲོན་དུ་
བོས་པ་དེ་ལས་གཞན་རྙེད་པ་བདག་གིར་བྱེད་པ་ལ་མི་རིགས་པ་
ཉིད་མེད་དོ་རང་གི་ཟས་ལ་གཞན་མནོས་པ་ཉེས་པ་མེད་པ་ཉིད་
དོ། ། གཞན་གྱིས་མགྲོན་དུ་བོས་པ་ན་འདུག་པ་ལ་དེས་གནང་ན་
གཞན་གྱིས་བྱིན་པ་ནི་དེའི་ཁོངས་སུ་གཏོགས་པ་དང་འདྲའོ། །
བསམས་པའི་དོན་གྱིས་སྒྲའི་སྦྱོར་བ་རྣམ་པར་བཞག་གི་གྲགས་པས་
ནི་མ་ཡིན་ནོ། ། བླངས་པ་སྤང་བར་མི་བྱའོ། ། ལྟ་བ་དང་ཚུལ་

ཁྲིམས་ཕུན་སུམ་ཚོགས་པ་དག་ལས་བླངས་པ་གཞན་གོ་རིམས་
བཞིན་ལ་སྦྱིན་པ་དང་འཚོ་བར་བྱེད་པ་ལྷག་པ་ཁམ་ཅིག་ཡན་ཆད་
ལེན་པ་དང་ཟ་བ་ནི་དང་བས་སྦྱིན་པར་བྱ་བ་ཆུད་གཟོན་པ་ཡིན་
ནོ། ། ཕ་མ་དང་ནད་པ་དང་རབ་ཏུ་འབྱུང་བར་འདོད་པ་དང་
སྦྲུམ་པ་དག་དང་གདུལ་བ་དང་འདོད་པས་བསོད་སྙོམས་ལ་རེག་པ་
དང་ཁྱིམ་པ་འོངས་པ་ལ་ནི་དེ་ལས་བགོ་བཤའ་བྱའོ། ། ཁམ་ཆང་
གཅིག་ཟ་བ་པོ་རྣམ་པར་མ་བཅད་པར་བཞག་པར་བྱའོ། ། དུད་
འགྲོ་ལ་ཡང་སྦྱིན་པར་བྱའོ། ། ཟ་བའི་ཕྱིར་ཉེ་བར་བཞག་པ་ལས་
མ་རྫོགས་པར་སྦྱིན་པར་མི་བྱའོ། ། དད་པས་སྦྱིན་པར་བྱ་བ་ཉིད་
ཀྱིས་འགྲོན་དུ་བོས་པ་ལ་ཡང་མི་བྱའོ། ། ལྷུང་བཟེད་ཀྱི་གཞི་ནི་
ལྷག་མ་ཟ་བ་རྣམས་ལ་ཅི་བདེར་བྱའོ། ། གཉུག་མར་གནས་པ་
རྣམས་ལ་གཏོར་མ་སྦྱིན་ནོ། ། དེ་དག་གི་ཆོ་གའི་རྗེས་སུ་འབྲང་
བས་སྔ་དྲོ་ལ་སོགས་པར་རོ། ། ཆོ་ག་ཐ་དད་པ་ཉིད་ཡིན་ན་ཐ་དད་
པར་རོ། ། ཨ་མྲ་རུས་པ་མ་ཆགས་པ་ཉིད་ཀྱིས་གནས་སྐབས་སུ་
བཟའ་བར་མི་བྱའོ། ། རྩ་བ་དང་སྡོང་བུ་དང་འདབ་མ་དང་མེ་
ཏོག་དང་འབྲས་བུ་དང་བཅའ་བར་བྱ་བ་དང་འབྲས་ཆན་དང་ཟན་
དྲོན་དང་ལྡེ་གུ་དང་། ། ཤ་དང་སྣུམ་ཁུར་དང་འོ་མ་དང་ཞོ་དང་
མར་དང་ཉ་ཤ་དང་ཤ་སྐམ་དག་ནི་མི་རུང་བ་ཉིད་མ་ཡིན་ནོ། །
གསོ་མ་དང་ཉུངས་ཀར་དང་རྩ་བ་དང་སྡོང་བུ་དང་འདབ་མ་དང་

་
མེ་ཏོག་དང་འབྲས་བུ་ལ་སོགས་པའི་ཐུག་པ་དག་བསྟེན་པར་བྱ་པ་
ཉིད་མ་ཡིན་པར་དོགས་པར་མི་བྱའོ། ། ཆུས་ཀྱང་སྦྱངས་ན་མཚག་
ཏུ་འགྱུར་བ་ཉིད་དོ། ། རྐྱལ་པར་བླུགས་པ་ནི་མི་རུང་བ་ཉིད་མ་
ཡིན་ནོ། ། སྣོད་དུ་ཟན་བཟེར་རུང་ངོ་། ། ཡོལ་གོར་རོ། ། རྡོ་
ལསཁྱས་པར་ཡང་ངོ༌། ། ཟས་བྱས་པར་ཡང་ངོ་། ། ལྕགས་ཀྱི་
ལྷུང་བཟེད་ལ་སོགས་པ་བཞིན་བཀྲུས་ཏེའོ། ། བཀྲུ་བཤལ་ནི་
གནས་པའི་ལས་ཡིན་ནོ། ། ཟོས་ནས་ཀྱང་ངོ་། ། གཞན་དང་ལྷན་
ཅིག་སྣོད་གཅིག་ཏུ་བཟའ་བར་མི་བྱའོ། ། ལམ་དུ་སྣོད་དག་མེད་ན་
བཟའ་བར་བྱའོ། ། དགེ་སློང་དང་ངོ་། ། གཞན་གྱིས་ལག་པ་
བཏེག་ན་རང་གིས་གཞུག་གོ།དགེ་ཚུལ་དང་ནི་འོག་མ་བཞིན་ནོ། །
མི་ལྡན་ན་ལྷན་ཅིག་ཏུའོ། ། གཡོག་རྣམས་ལ་བཅངས་ཏེ་སྦྱིན་
ནོ། ། ཉེ་དུས་གཅུགས་པས་གསོལ་ན་ཐམས་ཅད་དུ་དབེན་པའི་
ཕྱོགས་སུའོ། ། དེ་གཉིས་ལས་བྱིན་ལེན་བྱས་པ་འཇིག་པ་དང་བྱིན་
ལེན་མ་བྱས་པ་དང་འདྲེས་པ་བསྲུང་བར་བྱ་བ་ཉིད་དོ། ། ལྷུང་
བཟེད་བྱིན་གྱིས་བརླབས་ཏེ་ལག་པ་དག་བསྟལ་དུ་བཅུག་ནས་
སོ། ། མཆིལ་ལྷམ་དང་བཅས་བཞིན་དུ་བཟའ་བར་མི་བྱའོ། །
ནད་པས་ནི་མནན་ཏེའོ། ། སྒྲེན་མོ་དང་གོས་གཅིག་པས་མི་
བྱའོ། ། ནད་པ་ལ་ནི་ལྟུང་བ་མེད་དོ། ། དེ་གཡོག་དག་གིས་
བསྐྱོར་བར་བྱའོ། ། ནུས་ན་རྔུལ་གཟན་ལ་བརྟེན་པར་བྱའོ། །

གསང་བའི་ཕྱོགས་ཀྱང་ངོ༌། ། ཟན་གྱི་ཕྱིར་འདུག་པས་འདིའམ་
འདི་ནས་བྱིན་ཅིག་ཅེས་འདྲིམ་མཁན་ལ་བསྒོ་བར་མི་བྱའོ། ། ནད་
པས་འཕྲོད་པ་ལ་ནི་ལྟུང་བ་མེད་དོ། ། དཔེར་ན་དྲོད་ཆུང་བས་
ཚོས་པ་དང་དྲོད་ཆེ་བས་རློན་པ་ལྟ་བུའོ། ། བདག་ཉིད་ལ་ནད་
པའི་འདུ་ཤེས་དང་ཟས་ལ་སྨན་གྱི་འདུ་ཤེས་ཉེ་བར་བཞག་སྟེ་བཟའ་
བར་བྱའོ། ། དྲན་པ་ཡང་ངོ༌། ། འབྱུང་བ་དང་འདྲ་བ་དང་
འགྱུར་བ་དང་ཕྱིར་རྒོལ་བ་ཉིད་དང་རྒྱུ་འཐུན་པ་དང་བསྟེན་པའི་
རྣམ་པ་དང་བཙལ་བ་དང་གཞན་ལ་རག་ལས་པ་ཉིད་དང་ནད་དང་
བཅས་པ་ཉིད་དང་། ། སོ་སོར་འགྲོ་བ་ཉིད་དག་གིས་མི་མཐུན་པ་
ཉིད་དུ་བཞག་པའོ། ། དྲན་པར་ཉེ་བར་གནས་པས་སོ། ། སེམས་
རྣམ་པར་མ་གཡེངས་པས་སོ། །ཤེས་བཞིན་གྱིས་སྒྲ་བསྐྱུང་ཞིང་ངོ་།
། དེ་མི་བྱ་བར་རོ། ། མི་དབྱུང་བར་ཐུག་པ་དག་གོ་ཁྲུམ་ཁྲུམ་མི་བྱ་
བར་རོ། ། སྒྲ་འབྱུང་བ་དག་ཆུ་ལ་སོགས་པས་བསྙི་བར་བྱའོ། །
བཟའ་བ་དེའི་དོན་དུ་རོལ་མོ་བྱེད་དུ་མི་གཞུག་གོ།བཤང་བ་བྱེད་པ་
ཉིད་ན་མི་བྱའོ། ། དེར་སོ་སོར་རིག་པར་བྱའོ། ། དུས་ཡོལ་བར་
འགྱུར་བ་ན་ཚིགས་སུ་བཅད་པ་གཉིས་སམ་གསུམ་དུའོ། ། ཟོས་
ནས་གཙུག་ལག་གི་ཚིགས་སུ་བཅད་པ་གདོན་ཏོ། ། ཟོས་ནས་
འགྲོན་དུ་འབོད་པ་ལ་ཡོན་བཤད་པ་དང་ཆོས་བཤད་པ་དག་
བྱའོ། ། ཐམས་ཅད་ཀྱིས་ཟོས་ཟིན་པ་ཉིད་དུ་ངེས་པར་ཤེས་ནས་སོ།

། ཀུན་ཏུ་ལྟ་བས་སོ། ། དུ་མ་ཉིད་ཡིན་ན་དང་བོས་སོ། ། མི་ནུས་
ན་ནུས་པ་གཞན་ལ་བཅོལ་ལོ། ། གལ་ཏེ་མ་བྱས་པར་དགེ་སློང་
རྣམས་འགྲོ་བའི་རྐྱེན་བྱུང་ན་འཁོར་ཐ་ན་བཞི་ཡན་ཆད་སྦྱིན་ནོ། །
དེ་ལ་རྐྱེན་བྱུང་ན་བྱིན་པ་ལ་ཞུས་ཏེའོ། ། ཡོན་འཆད་པ་ན་དགའ་
བོ་དང་ཉེ་དགའ་དག་གི་མིང་སྨོས་པར་བྱའོ། ། མིད་པ་གཉིས་པས་
དུས་མ་ཡིན་པའི་སྒྲོགས་པ་དག་དང་བོར་གཉིས་སམ་གསུམ་བོར་ཏེ་
ཁ་བཀྲུས་ནས་མིད་པས་བྱའོ། ། དེ་ནི་ཟས་མ་ཡིན་པ་མ་ཡིན་
ནོ། ། དེའི་ཕྱིར་གཞན་གྱིས་དུས་མ་ཡིན་པ་དང་སྤངས་པའི་ཚེ་
སྒྲེགས་པ་བྱུང་ན་ཁ་བཀྲུ་བར་བྱའོ། ། མ་བཤམས་པའི་ཕྱོགས་སུ་
མཆིལ་མ་དོར་བར་མི་བྱའོ། ། བྱི་དོར་བྱས་པར་ཡང་མི་བྱའོ། །
སོས་ལྕེ་བཙིར་ཏེ་ཡང་མི་བྱའོ། ། དེ་དང་དེའི་སྒྲ་དཀོན་མཆོག་དང་
བླམའི་དྲུང་དུ་མི་བྱའོ། ། ཟ་བའི་དྲུང་དུ་ཡང་མི་བྱའོ། ། ལྷག་
མའི་དྲུང་དུ་ཡང་མི་བྱའོ། ། མི་ནུས་ན་གཞན་དུ་འགྲོ་བར་
བྱའོ། ། གཞན་ལ་མི་བདེ་བ་མི་བྱའོ། ། སྡུར་སྒྲ་ཅན་གྱིས་ཉལ་
བར་མི་བྱའོ། ། དེས་བཅག་པའམ་གཞན་དུ་འགྲོ་བར་བྱའོ། །
དེའི་སྣོད་ནི་གླང་བོ་ཆེའི་རྨིག་མཐིལ་ལྟ་བུའམ་རྩེག་མའོ། ། དེ་ཉེ་
བར་བཞག་པར་བྱའོ། ། དེར་སོ་ཕག་གི་ཕྱེ་མའམ་བྱེ་མའམ་ཐལ་བ་
དག་གི་གཅལ་བླུགས་སོ། ། སྦྲང་བུ་དག་བསྐྱེད་པ་ནི་གཉེན་པོ་ཡིན་
ནོ། ། དྲི་ང་བར་མི་འགྱུར་བ་དང་། ། སྲོག་ཆགས་འབྱུང་བར་མི་

འགྱུར་བར་བྱ་བའི་ཕྱིར་དུས་དུས་སུ་བཀྲུ་བ་དང་སྐམ་པར་བྱའོ། །
དེའི་དུས་ཀྱི་ཆེད་དུ་གཞན་ཉེ་བར་གཞག་གོ།མི་བྲེལ་བར་བྱ་བའི་
ཕྱིར་གཙུག་ལག་ཁང་གི་གྲའི་ཀ་བ་བཞི་བོ་དག་གི་ངོས་སུ་ཡང་
མཆིལ་མའི་སྣོད་དག་བཞག་པར་བྱའོ། ། རླུང་གི་ལས་སྒྲ་དང་
བཅས་པར་མི་བྱའོ། ། དཀོན་མཆོག་དང་བླ་མའི་མདུན་དུ་མི་
བཏང་ངོ་། ། གཞན་གྱི་དྲུང་དུ་ཡང་དང་ཡང་དུ་མི་གཏང་ངོ༌། །
ཤིང་ལྗོན་པའི་དྲུང་དུ་བཤང་བ་དང་གཅི་བ་དག་མི་བྱའོ། ། དགོན་
པར་དེ་དག་གིས་སྐབས་མེད་པ་ཉིད་ཡིན་ན་མ་གཏོགས་སོ། ། ཚེར་
མ་ཅན་གྱི་ཡང་ངོ་། ། བཤང་བའི་སྐྱབས་བྱའོ། ། གལ་ཏེ་གཙུག་
ལག་ཁང་དུ་ནི་ནུབ་བྱང་གི་ངོས་སུའོ། ། གསོད་ལྡོང་ངམ་ཕུགས་
རྡུགས་སོ། ། འོག་ཏུ་ཤིང་ཚེར་མ་ཅན་དག་བསྐྱེད་པར་བྱའོ། །
སྟེང་དུ་བུ་གུའི་ཉེན་ཀོར་དུ་རྐང་རྟེན་དག་གཞུག་གོ།རིལ་བ་སྤྱི་
བླུགས་བཞག་པར་བྱའོ། ། སྒོ་སྣོལ་མར་གདོད་དོ། ། སྒོ་གླེགས་
གཞུག་གོ།ཡང་མིག་དང་སྒོ་གཏན་དག་ཀྱང་གཞུག་གོ།འཇུག་པར་
འདོད་པས་སྒྲ་བྱའོ། ། དེར་ཞུགས་པས་ཀྱང་ཐོས་ནའོ། ། གོས་
ལེགས་པར་བརྗེས་པས་ཤེས་བཞིན་དུ་འཇུག་པར་བྱའོ། ། དཀྱིལ་
དུ་འདུག་པར་བྱའོ། ། རྐང་རྟེན་གཉིས་ལ་མི་གོས་པར་ཁད་ཀྱིས་
བྱའོ། ། མི་འོང་ན་སྡོད་པར་མི་བྱའོ། ། འོང་ན་དགག་པར་མི་
བྱའོ། ། དེ་དང་འབྲེལ་བའི་དོན་ལས་གཞན་པས་དེའི་དྲུང་དུ་

འདུག་པར་མི་བྱའོ། ། རྐང་བ་བཀྲུ་བ་དང་འཐོར་འཐུང་བྱ་བ་དག་
ཏུ་ཡང་དེ་བཞིན་ནོ། ། དགེ་སྐོས་ཀྱིས་ཉི་མ་རེ་རེ་ཞིང་བྱི་དོར་
བྱའོ། ། ས་དང་ལོ་མ་བཞག་པ་ཡང་ངོ་། ། ལོ་མ་ནི་ཕྱི་བར་བྱ་བའི་
བོང་རྡོག་ལ་སོགས་པ་དག་གི་དཔེ་ཡིན་ནོ། ། ཕྱོགས་མ་ཡིན་པར་
གཅི་བ་མི་བྱའོ། ། དུ་མར་མི་བྱའོ། ། རྒྱུན་གྱི་ཁུང་རྐོར་གཞུག་གོ།
གཅི་བའི་སྐྱབས་བྱའོ། ། དེའི་གློར་རོ། ། ཕུག་བརྡུགས་ལ་ཝ་
གཞིག་པར་བྱའོ། ། གཞན་ན་འདྲེའོ། ། ཁྲུ་བའི་ནད་ཅན་ལ་ནི་
ཁྲིའུའི་བུ་གུ་བྱའོ། ། ཐུགས་མ་བཤུག་པས་སོ། ། མི་བཏུབ་ན་
བཅད་དོ། ། གལ་ཏེ་ན་ན་ཐན་ཀོར་དུ་ལོ་མའི་ཆང་བུ་དག་གཞུག་
གོ།ས་སྣད་པ་བསྲུང་བར་བྱའོ། ། དེའི་ཕྱིར་འོག་གཞིར་གྱོ་མོའོ། །
ཧ་ཅང་མི་མཐོ་བ་བཟང་ངོ་། ། དྲི་ང་བར་མི་འགྱུར་བར་བྱ་བའི་
ཕྱིར་དུས་དུས་སུ་བཀྲུ་བ་དང་སྐམ་པ་དང་ཡུངས་མར་གྱིས་བསྐུ་བར་
བྱའོ། ། དེའི་དུས་ཀྱི་ཆེད་དུ་གཞན་བསྒྲུབ་པོ། ། མ་འབྱོར་ན་གཞི་
ཉིད་དུ་ལོ་ཆུན་བཞག་པར་བྱའོ། ། བཤང་བ་བྱས་ནས་དེ་བྱེད་པའི་
བཤང་བའི་ལམ་ཕྱི་བར་བྱའོ། ། རྣོན་པོ་དང་རྩྭའི་ཆད་པ་མ་ཡིན་
པས་སོ། ། འདི་ལ་རས་མ་དང་ལོ་ཆུན་དང་ལོ་མའི་ཆང་བུ་དང་
ཤིང་དང་བོང་རྡོག་དག་བཟང་བ་ཉིད་དོ། ། ས་གཉིས་ཀྱིས་བཀྲུ་
བར་བྱའོ། ། སྔར་སོ་སོར་བཞག་པའི་ས་མ་འདྲེས་པ་དག་གིས་ཕྱིས་
བཀྲུ་བར་བྱའོ། ། འཐོར་འཐུང་གི་རྐང་རྟེན་དག་ཟེར་མ་དག་གིས་

མི་ཉམས་པ་ཉིད་དུ་ཁད་ཀྱིས་དལ་བུ་དལ་བུས་སོ། ། བདུན་པོ་
དག་གིས་གཡོན་པའོ། ། བདུན་གྱིས་ནི་གཉི་གའོ། ། ལག་ངར་
གཉིས་ཀྱང་བཀྲུའོ། ། ཡང་ལག་པ་གཉིས་སས་སོ། ། གཞན་གྱིས་
རིལ་བ་སྤྱི་བླུགས་སོ། ། རྐང་བ་གཉིས་བཀྲུའོ། ། ལྟོ་འཛག་པས་ནི་
ཐ་མའི་མདུན་དག་ཏུ་ཕྱི་བ་ཙམ་བྱས་ཏེ་འདུག་པ་ལ་ཉེས་པ་མེད་
དོ། ། དེ་ལས་གཞན་པས་ནི་ཆུ་ཡོད་ན་འཐོར་འཐུང་མ་བྱས་པར་
འདུག་པར་མི་བྱའོ། ། སྨན་གྱི་གཞི་ཕྲན་ཚེགས་ལ་སོགས་པའི་
སྐབས་སོ། ། སྨན་གྱི་གཞི་རྫོགས་སོ།། །།
ཆོ་ག་ལས་འདས་ན་ལས་མི་འཆགས་སོ། ། འདིར་ཆོ་ག་ནི་
དགེ་འདུན་ཚང་བ་དང་ལས་བརྗོད་པ་དང་ལས་བྱེད་པ་ཉིད་དོ། །
ལས་ནི་གསོལ་བ་དང་བརྗོད་པ་དང་སོ་སོར་ཐར་བའི་མདོ་གདོན་པ་
དང་དགག་དབྱེའོ། ། ཐོས་པར་བྱ་བ་མ་ཡིན་པས་ཐོས་པས་ནི་མི་
འཆགས་པར་མི་འགྱུར་རོ། ། མི་འཆགས་པ་མི་བྱའོ། ། ཆོས་མ་
ཡིན་པས་མི་བྱའོ། ། མི་མཐུན་པས་མི་བྱའོ། ། ཚོགས་ཀྱིས་མི་ཁྱའོ།
། དགེ་འདུན་དུ་མ་གྱུར་པ་དག་གིས་མི་བྱའོ། ། དབྱུང་བ་ལ་ནི་ཉི་
ཤུ་ལ་སོགས་པ་དགེ་འདུན་ཉིད་དོ། ། བསྙེན་པར་རྫོགས་པ་ལ་ནི་
བཅུ་ལ་སོགས་པའོ། ། མཐའ་འཁོབ་དག་ཏུ་མེད་ན་འདུལ་བ་
འཛིན་པ་དང་ལྔ་ལ་སོགས་པའོ། ། ལྷག་མ་ནི་བཞི་ལ་སོགས་

པའོ། ། དགེ་སློང་མ་རྣམས་ཀྱི་ལས་ནི་ཐ་དད་པ་ཉིད་དོ། །
དགག་དབྱེ་ནི་དགེ་སློང་གི་དགེ་འདུན་ལ་ཡང་ངོ༌། ། གསོ་སྦྱོང་ནི་
དེ་དང་འཐུན་པ་འགྲུབ་པ་རྣམས་ཀྱིས་སོ། ། འདུན་པ་དང་གསོ་
སྦྱོང་དབུལ་བས་ཏེ་བསྒྲུབ་པོ། ། འདི་ལ་གཉིས་ཀྱིས་བྱའོ། ། དེ་
གཉིས་ནུས་པ་ཉིད་ཀྱིས་སོ། ། མེད་ན་གཅིག་གོ།དགེ་སློང་གི་དགེ་
འདུན་གྱི་ལེན་པའི་དགེ་སློང་བསྐོ་བར་བྱའོ། ། དེས་སྒོ་ཁང་དུ་
བསྡད་པར་བྱའོ། ། འབྲོས་ན་ཤད་ཀྱིས་སྦྱང་ངོ་། ། དེས་ཀྱང་དེ་
བཞིན་ནོ། ། འབྲོས་པར་མི་བྱའོ། ། མི་ཤེས་ན་མིང་རུས་བྲིའོ། །
མགུ་བ་དང་དབྱུང་བ་ནི་གཉི་ག་ཚོགས་པ་ལའོ། ། བསྙེན་པར་
རྫོགས་པར་བྱ་བ་ཡང་ངོ་། ། འདི་ལ་དེ་དག་གི་ཚོགས་ནི་བཅུ་
གཉིས་སོ། ། སྔ་རོལ་གྱི་སྡོམ་པ་གཉིས་དང་འཁོར་དང་འཁོར་མང་
བོ་ཉེ་བར་བཞག་པའི་གནང་བ་སྦྱིན་པ་དང་བཅས་པའིདགེ་འདུན་
གྱི་མཐའོ། ། ལྷག་མ་དག་གི་ཚོགས་ནི་བཞིའོ། ། ལས་བྱེད་པ་མོས་
མི་ནུས་ན་དེས་དགེ་སློང་གི་བྱས་པའི་ཚིག་ངེས་པར་བརྟགས་ན་རུང་
ངོ་། ། འདི་ལྟར་ཅང་མི་གསུང་བས་ཞེས་བྱ་བའི་གོང་ཡན་ཆད་
དོ། ། མི་འདུག་པར་འགྲེང་བ་ནི་ཁ་སྐོང་བ་ཉིད་མ་ཡིན་ནོ། །
གང་ལ་བྱ་བ་ཡང་མ་ཡིན་ནོ། ། དེའི་ཕྱིར་འདུན་པ་དང་ཡོངས་སུ་
དག་པའི་ཆོ་ག་ལས་མ་ཡིན་པ་ཉིད་དོ། ། དེ་གཉིས་དབུལ་བར་བྱ་
བ་ཉིད་མ་ཡིན་ནོ། ། དགག་དབྱེ་བྱེད་པ་ཉིད་དུ་མི་བསྐོའོ། །

བསྙེན་པར་མ་རྫོགས་པ་དང་ཉམས་པ་དང་འཚམས་མེད་པ་བྱས་པ་
དང་སྡིག་པའི་ལྟ་བ་ཅན་དང་ས་གཞན་ན་གནས་པ་དང་ཐ་དད་
པར་གནས་པ་རྣམས་ཀྱང་མ་ཡིན་ནོ། ། འཁྲུལ་བ་དང་བཅས་པ་
ཡང་ངོ་། ། བསྡམ་པར་བྱ་བས་ཀྱང་ཡིན་གྱི་བཤགས་པར་བྱ་བ་
འབའ་ཞིག་གིས་ཡིན་པར་མ་ཟད་དོ། ། བྱིན་གྱིས་བརླབས་པས་
དག་པ་ཉིད་དུ་འགྱུར་རོ། ། ནུས་པ་ཉིད་ཡིན་ན་མི་འགྱུར་རོ། །
དེའི་ཚེ་ལེན་པ་ཡོད་ན་ལྟུང་བྱེད་འབའ་ཞིག་ཏུ་འགྱུར་བ་དང་སོ་
སོར་བཤགས་པར་བྱ་བ་དང་ཕྱིར་བཅོས་པར་བྱ་བའི་ཉེས་བྱས་ནི་
ནུས་པ་ཡིན་ཏེ་བཤགས་པ་ཙམ་ཡིན་པའི་ཕྱིར་རོ། ། ལྟུང་བ་བྱུང་
བ་ལ་ནི་འདུ་ཤེས་ཅི་ལྟ་བ་བཞིན་དུ་བསྒྲུབ་པར་བྱའོ། །གཅིག་ལ་
དེ་ལྟར་སྙིལ་བ་དང་མི་སྙིལ་བ་དང་ཕྱིར་བཅོས་པ་རྣམ་པ་དུ་མ་
རིགས་པ་ཁོ་ནའོ། ། དེ་དག་ནི་བྱེད་པ་བོ་ཉིད་མ་ཡིན་ནོ། ། ལྷག་
མ་དང་བཅས་པའི་ཕྱིར་འཆོས་པ་ལ་ཞུགས་པ་ནི་འདོན་པར་བྱེད་པ་
ཉིད་ཡིན་ནོ། ། དེ་ལས་གཞན་པ་དེ་དག་གིས་ན་ཐོས་པ་དང་
བཅས་པར་མི་བྱའོ། ། མ་སྤངས་པ་དང་མ་ལོག་པ་མ་གཏོགས་
སོ། ། གནས་ནས་ཕྱུང་བ་ནི་རང་གི་ལས་ལ་ཡང་ངོ་། ། ནང་དུ་དྲི་
བའི་ཕྱིར་གསོལ་བ་ལ་སོགས་པ་བསྙེན་པར་རྫོགས་པར་བྱ་བ་ཡང་
ངོ༌། ། དེ་དག་བྱ་བ་ལ་ལྟ་བའི་ཉེན་ཀོར་དུ་བཞག་པས་ནི་མངོན་
སུམ་དུ་བསྒྲུབ་པོ། ། གོ་བར་བྱ་བས་ནི་རྗེས་སུ་བསྒྲིག་པའོ། །

སྨྱོས་པའི་གནང་བ་དང་ཕྱག་མི་བྱ་བ་དང་མི་སྨྲ་བ་དང་ལོངས་མི་
སྤྱོད་པ་དང་གཙུག་ལག་ཁང་གི་སྡོམ་པ་དག་ནི་མངོན་སུམ་དུ་མ་
གྱུར་བར་རོ། ། གསོལ་བ་མ་བྱས་པར་དེའི་དོན་དུ་བརྗོད་པ་མི་
བྱའོ། ། དེའི་མཚམས་ཀྱི་ཁོང་སུ་གཏོགས་པ་ཁ་བསྐོང་བར་འོས་པ་
ལུས་སམ་དེ་ལ་འདུན་པས་འདུས་པར་རྗེས་སུ་མ་ཞུགས་པ་ཉིད་དང་
ཕྱིར་བཟློག་པ་བྱེད་པ་ཡང་གང་ལ་ལས་དེ་བྱེད་པ་དེ་ལས་གཞན་
པས་གལ་ཏེ་མི་མཐུན་པ་དང་ལྡན་ན་སྤྱོད་ལམ་ལས་མ་ཉམས་པ་
དང་། རང་བཞིན་དུ་གནས་པ་དང་ངག་ཡང་དག་པར་བསྡམས་
པས་མངོན་པར་མི་ཤེས་པ་དང་ནད་དང་བཅས་པ་མ་གཏོགས་པ་ནི་
མི་མཐུན་པ་ཉིད་དོ། ། རྫུན་དུ་སྨྲ་བའི་རྗེས་སུ་མཐུན་པ་ཉིད་ནི་
ངག་ཡང་དག་པར་མ་བསྡམས་པའོ། ། ཕྲ་མ་དང་ངག་རྩུབ་པོ་དང་
ཚིག་ཀྱལ་པའི་ཡང་ངོ༌། ། རང་བཞིན་དུ་གནས་པ་མ་ཡིན་པ་ཉིད་
ཀྱང་དེ་དག་གིའོ། ། གཞན་ཡང་བྱ་བ་མ་ཡིན་པའོ། ། བྱ་བ་མི་
བྱེད་པའོ། ། དེ་བརྩམས་པ་ལ་འགྲོ་བའི་སེམས་ཀྱིས་བཏང་བ་ནི་
སྤྱོད་ལམ་ལས་ཉམས་པ་ཡིན་ནོ། ། ལྟ་བ་དགེ་འདུན་ལ་བརྗོད་པར་
བྱའོ། ། གཞན་ལ་མི་བྱའོ། ། བསྙེན་པར་མ་རྫོགས་པ་ལ་མི་
བྱའོ། ། ཁ་བསྐོང་བར་འོས་པ་མ་ཡིན་པ་ལ་ཡང་ངོ་། ། ལྷག་མ་མ་
ལུས་པ་ཉིད་མི་བྱའོ། ། བསྐོས་པ་རྗེས་ནས་ཆེས་ལེགས་པ་དང་ཆེས་
མང་དུ་བྱེད་པ་བསྐོ་བར་བྱའོ། ། དུས་ངེས་པར་བྱས་ཏེ་མི་

བྱའོ། ། ཡང་དང་ཡང་དུའམ་གཞན་ལའོ། ། གཞན་ལ་ཡང་ཇི་
ཙམ་གྱིས་ཆོག་པ་ན་སྤང་བ་སྦྱིན་ནོ། ། སྐོས་པ་མེད་ན་མདུང་དོར་
བས་བགོའོ། ། གང་ཁ་བསྐོང་བར་མི་འོས་པ་དེ་མདུང་དོར་བར་
ཡང་ངོ་། ། དགེ་འདུན་གྱི་དབེན་ལ་ཡང་འོས་པ་མ་ཡིན་པས་ཚུལ་
ཤིང་དག་བྲིམ་པ་མི་འཆགས་སོ། ། ལས་ཀྱི་གཞི་གཞིར་གཏོགས་
པའོ། ། བརྗོད་པ་ལྷག་པ་དག་གིས་ནི་མ་བྱས་པ་ཉིད་མ་ཡིན་
ནོ། ། ཉམས་ན་མ་བྱས་པ་ཉིད་དོ། ། བྱེད་པ་ཉིད་ན་སོང་ན་ཚིག་
མ་རྫོགས་པ་རྣམ་པར་འཁྲུགས་པ་ཉིད་དོ། ། ལས་དེ་ལ་དགེ་འདུན་
གྱི་ཚད་དག་ཏུ་མ་ལངས་པ་རྣམས་མ་ལུས་པ་ཉིད་ན་རྫོགས་
པའོ། ། ལུས་པ་ཉིད་ན་མི་འགྱུར་རོ། ། གལ་ཏེ་དེ་ཡང་བྱེད་པར་
འདོད་ན་ཚིག་གིས་རྣམ་པར་དཀྲུག་ཅིང་གསོལ་བས་དགེ་འདུན་ལ་
བཙུན་པ་དག་ཡང་གསོལ་བ་བགྱིའོ་ཞེའམ་རྗེས་སུ་བསྐྲག་གོ་ཞེས་བྱ་
བས་སོ། ། བཟློག་པའི་ཕྱིར་བསྒོ་བ་དང་བསྙིལ་བ་དང་དེའི་ངོ་བོ་
ཉིད་ཚོལ་དུ་གཞུག་པ་དང་བསླབ་པ་དང་འཐུན་པ་དང་དེའི་གསོ་
སྦྱོང་དང་མུ་སྟེགས་ཅན་གྱི་གནས་དང་དེ་ལས་གཞན་པའི་སྤོ་བ་དང་
མགུ་བ་དང་ཡང་གཞི་ནས་བསླང་བ་དང་དྲན་པས་འདུལ་བ་དང་མ་
མྱོས་པས་འདུལ་བ་སྦྱིན་པ་དང་བསྙེན་པར་རྫོགས་པར་བྱ་བ་དང་
མཚམས་དགྲོལ་བ་དང་ནན་ཏུར་གྱི་ལས་དང་དབྱུང་བ་དག་ལ་ནི་
བརྗོད་པ་གསུམ་མོ། ། ལྷག་པོར་མ་གཏོགས་པ་རང་གི་དོན་གྱི་

སྔགས་བརྗོད་པ་ཡང་ངོ་། ། གཞན་གྱི་དོན་དུ་གང་ཟག་ལ་ཡང་
ངོ༌། ། ལྷག་པོར་ཡང་མདུན་དུ་ཙོག་བུར་འདུག་སྟེའོ། ། ཞུ་བ་
ཡང་ངོ༌། ། བསྙེན་པར་རྫོགས་པར་བྱེད་པ་ན་གསང་སྟེ་སྟོན་པ་མ་
གཏོགས་པར་ཕ་གུ་ལ་རྟིང་བ་གཉིས་ཀྱིས་སོ། ། བུད་མེད་ནི་སྟན་
ནང་ཚངས་ཅན་ལ་སོགས་པ་ལའོ། ། གཞན་གཙོ་བོ་མ་ཡིན་པ་ཉིད་
ལ་ནི་དགེ་འདུན་ལ་རྒན་པའི་མཐར་རོ། ། གཞན་གྱི་དོན་དུ་ནི་
འགྲེང་སྟེ་འདུད་པ་དང་བཅས་པར་རོ། ། ཁ་ཅིག་ལས་གསང་སྟེ་
བསྟན་པ་ཉིད་ནི་ལམ་གྱི་དབུས་ནས་ཞེས་སོ། ། རྫས་བྱིན་གྱིས་
བརླབས་པ་ཡང་ངོ་། ། རུང་བར་བྱ་བ་ནི་དེ་ཉིད་དོ། ། དེ་བཟུང་
སྟེ་དེའོ། ། ལྷུང་བཟེད་དང་སྨན་ནི་ལག་པ་གཡོན་པར་བཞག་སྟེ་
ལག་པ་གཡས་པས་བཀབ་ནས་སོ། ། བཟུང་བར་བྱ་བ་མ་ཡིན་པ་
ཉིད་ལ་ནི་མདུན་དུ་བཞག་སྟེའོ། ། ལས་ནི་འདུག་པ་ཉིད་གྱིས་
སོ། ། དགེ་འདུན་ནམ་གཅིག་ཁོ་ན་མ་བརྟེན་པ་ལ་ནི་གང་ཟག་
དགེ་སློང་ལ་བརྗོད་པར་བྱ་བ་ཉིད་དོ། ། ཆོས་གོས་དབྱུང་བ་དང་
བྱིན་གྱིས་བརླབ་པ་ནི་ཉེ་པར་མི་གནས་ན་ཡིད་ཀྱིས་རྣམ་པར་
བརྟགས་པས་འཆགས་སོ། ། སྔ་མ་མ་ཕྱུང་ན་ཕྱི་མ་མི་འཆགས་
སོ། ། གཅིག་པུས་བྱིན་གྱིས་བརློབ་ན་དེ་ལ་དང་བོར་བསམ་པ་སྒྲུབ་
ཅིང་ཚིག་ཏུ་ཡང་བརྗོད་པར་བྱའོ། ། དགེ་སློང་དང་འདུ་བ་ཉིད་ན་
བླ་གོས་ཕྲག་པ་གཅིག་ཏུ་བྱས་པ་ཉིད་དོ། ། རང་གི་དོན་དུ་སྔགས་

ལན་གསུམ་རྗོད་པར་བྱེད་པ་ཉིད་ན་དེའི་འོས་ཉིད་ལ་ཕྱག་བྱས་
ཏེའོ། ། གསང་སྟེ་སྟོན་པར་ཡང་ངོ་། ། སྣམ་སྦྱར་དང་བཅས་པ་
ཉིདན་བསྙེན་པར་རྫོགས་པའི་ཕྱིར་འདུས་བ་ལ་ཡང་ངོ༌། ། དང་
བོར་གསུམ་མོ། ། དེའི་དོན་ཉིད་དུ་དང་ཉི་མ་བརྗོད་པ་ལ་ཐལ་མོ་
སྦྱར་བ་ཉིད་དོ། ། གལ་ཏེ་གང་ཟག་གིས་རུང་གི་དོན་དུ་བརྗོད་ན་
གསོལ་བ་བཏབ་པས་མཇུག་ཏུ་ཐབས་ཡིན་ནོ་ཞེས་སོ། ། དེའི་རྗེས་
ལ་ཅིག་ཤོས་ཀྱིས་ལེགས་སོ་ཞེས་སོ། ། འདུན་པ་དང་ཞེ་སྡང་དང་
གཏི་མུག་དང་འཇིགས་པས་འགྲོ་བ་དང་བྲལ་བ་བྱས་པ་དང་མ་བྱས་
པ་དྲན་པར་ནུས་པ་སྤྲོ་བར་བྱ་སྟེ་བསྐོའོ། ། བྱས་པ་ཉིད་ན་གནས་
པ་བརྗོད་པར་བྱའོ། ། མཚམས་གཅོད་པ་ཉིད་ནི་བཅད་པ་དང་
འདྲ་བ་ཉིད་དུ་ཤེས་པར་བྱའོ། ། སྡུད་པར་བྱེད་པས་གཎྜི་བརྡུང་བ་
དང་འདྲི་བ་ལ་བརྗོད་པ་རྗེས་སུ་སྒྲུབ་པ་དག་གིས་བསྡུ་བར་བྱ་བ་
དག་ལ་གོ་བར་བྱའོ། ། དེས་དེ་དག་གི་དོན་དུ་སྟན་བཤམ་མོ། །
བསྐོས་པའི་བྱ་བ་དེའི་དོན་ཉིད་ལ་ནི་དེ་ཉིད་དོ། ། ཐམས་ཅད་ལ་
རྒན་རིམས་སུའོ། ། བླང་བར་བྱ་བ་ལ་ནི་འདོད་པ་མཆོག་ཉིད་ཡིན་
ནོ། ། ལས་སྤྱིར་བསྟན་པའོ།། །། བསྒོ་བ་ལས་བྱུང་བ་ཕྱིར་མ་
བཅོས་པས་ལས་ཉམས་སུ་མྱོང་བར་མི་བྱའོ། ། གསོ་སྦྱོང་དང་
དགག་དབྱེ་དག་ནི་མ་གཏོགས་སོ། ། མཚམས་གཞན་ན་གནས་པ་
ནི་གང་གི་ཡན་ལག་ཉིད་ཀྱང་མ་ཡིན་ནོ། ། དེར་སོང་ན་ཚོགས་

པའི་ཡན་ལག་ཉམས་སོ། ། གཅིག་ཏུ་རྐང་བ་ཡ་གཅིག་ལ་གཅིག་ཏུ་
ཡ་ཅིག་ན་གཉིས་ཀར་གནས་པ་ཉིད་དོ། ། ཐམས་ཅད་ནོན་པ་ལ་
གནས་ན་ནོན་པ་ཉིད་དོ། ། དུ་མར་གནས་པར་ཁས་བླངས་པ་ལ་
ནི་འཆགས་པ་ཁོ་ནའོ། ། གནས་མལ་དུ་མ་མནོད་པར་རིགས་པ་
ཉིད་དོ། ། དེས་ཅི་དགར་གནས་པར་བྱ་བ་ཉིད་དོ། ། རྒྱལ་བ་ནི་
མི་མཐུན་པ་བྱེད་པ་ཉིད་མ་ཡིན་ནོ། ། ཁ་བསྐོང་བར་བྱེད་པ་ཉིད་
མ་ཡིན་ནོ། ། དེས་བྱ་བ་ལས་མ་ཡིན་པས་མི་འཆགས་སོ། ། ཚིག་
ཕལ་ཆེར་བྱས་པ་ཉིད་ན་བྱས་པ་ཉིད་དོ། ། འོག་མ་མེད་པ་
ལའོ། ། མཚན་མ་དག་མ་བརྗོད་པ་ཉིད་ན་མ་བཅད་པ་ཡིན་
ནོ། ། སྤོ་བ་བྱེད་པས་ནི་ཉེ་བར་གནས་པའི་སྡོམ་པ་ལས་གཞན་
པའིའོ། ། སྨྱོན་པས་བཏོན་པ་ཡང་ངོ་། ། དབེན་རྗེས་སུ་བསྒྲུབ་པ་
ནི་གསོལ་བ་དང་འདྲའོ། ། འདི་ལ་མཚན་མི་མཐུན་པ་ཉིད་ནི་ཡན་
ལག་མ་ཡིན་ནོ། ། གཞད་གད་ཀྱི་དངོས་པོས་ནི་གང་གིར་ཡང་མི་
འགྱུར་རོ། ། མི་འཆགས་པའི་བློས་དབེན་དང་གནས་ནས་འབྱིན་
པ་དག་ནི་སྦོམ་པོའོ། ། དགེ་འདུན་དུ་མ་གྱུར་པ་ཉིད་ན་ཉེས་བྱས་
སོ། ། ཐ་དད་པར་གནས་པ་དག་ལས་གཞན་པ་ཁ་བསྐོང་བར་འོས་
པ་མ་ཡིན་པ་དག་གི་ཚོགས་ཀྱིས་གསོལ་བ་དང་བརྗོད་པ་དག་ནི་མ་
ཡིན་ནོ། ། རང་གི་འོས་པའི་དགེ་འདུན་གྱིས་ཉམས་སུ་མྱོང་བ་མ་
གྲུབ་པ་ཉིད་ན་མ་ཡིན་ནོ། ། གསོལ་བ་ཐོས་ན་དེ་གྲུབ་པ་ཉིད་ཡིན་

ནོ། ། སྐལ་བ་དང་ལྡན་པའི་རང་བཞིན་ཅན་ལ་མངག་པ་འདྲ་བས་
རབ་ཏུ་འབྱིན་དུ་གཞུག་པ་ནི་ཆོ་ག་མ་ཡིན་པ་མ་ཡིན་ནོ། ། མ་དག་
པ་དེས་དེའི་སྐབས་རྗེས་སུ་བསྒྲུབ་པར་བྱའོ། ། བུད་མེད་ལ་ནི་བུད་
མེད་དང་སྐྱེས་པས་ཀྱང་ངོ༌། ། སྐྱེས་པ་ལ་ནི་སྐྱེས་པ་ཁོ་ནས་སོ། །
གསོལ་བ་དང་ཁས་བླངས་པ་དག་དེའི་མིང་ཁོ་ནས་བྱའོ། །བསྙེན་
པར་རྫོགས་པ་མན་ཆད་གོང་མ་ཡང་ངོ་། ། མི་ནོད་ན་བྱིན་པ་ཉིད་
མ་ཡིན་ནོ། ། དེ་ལ་གསོལ་བ་ཉམས་སོ། ། སྔར་བཤམས་ཏེ་བསྒོ་
བ་ཉིད་ཆོ་ག་ཡིན་ནོ། ། གནས་ནས་དབྱུང་བ་ལ་ཡང་དེ་བཞིན་
ནོ། ། དགོངས་སུ་གསོལ་ཞེས་བྱ་བ་ལ་སོགས་པ་ལ་ནི་ཕ་རོལ་གྱི་
སེམས་གཏད་པ་ཉིད་གཙོ་བོ་ཡིན་ནོ། ། དོན་གྱི་སྐབས་དག་གི་གོ་
རིམས་འཁྲུགས་པས་ནི་མི་འཆགས་པ་མ་ཡིན་ནོ། ། དེ་ནི་མི་བྱ་བ་
ཉིད་དོ། ། མཚན་གཞན་ལ་བརྟེན་པས་ནི་མ་ཡིན་ནོ། ། དགེ་སློང་
དང་དགེ་སློང་མ་ཉིད་དག་གི་ལས་གཞན་བྱེད་པས་མ་ཡིན་ནོ། །
ལས་ཀྱི་གཞི་ཞུ་བ་ལ་སོགས་པའི་སྐབས་སོ། ། ལས་ཀྱི་གཞི་རྫོགས་
སོ།། །། །
གཞི་མ་ཞི་བར་ཤེས་ནས་གླེང་བ་བོས་སོ་སོར་ཤེས་པར་བྱས་
ཤིང་མངོན་སུམ་དུ་འཇོག་པ་ལ་ནན་ཏུར་གྱི་ལས་བྱའོ། ། གླེང་བ་
བོ་རང་མ་བྱུང་ན་དགེ་འདུན་གྱིས་བསླང་བར་བྱའོ། ། འདུ་བ་མི་

སྟེར་ན་གྲགས་པ་ཙམ་གྱིས་སོ། ། མ་མཐོང་བ་ནི་ཁས་ལེན་པ་ཡན་
ལག་མ་ཡིན་ཏེ་ཡོད་པ་ཉིད་རྣམ་པར་བཤིག་པའི་ཕྱིར་རོ། ། སྐབས་
མི་འབྱེད་ན་ཡང་མི་རིགས་པའི་ཕྱིར་རོ། ། གླེང་བ་བོ་རང་མ་
ལངས་ན་བསྐོ་བས་བསླང་བར་བྱའོ། ། གཤེ་བ་དང་ཁྲོ་བ་དང་སྤྱི་
བ་ཉིད་དང་དགེ་འདུན་གྱི་རྙེད་པ་མེད་པ་དང་གནས་མེད་པར་བྱ་
བར་སེམས་པ་ཉིད་དང་བླའི་གྲ་དང་འོག་གཟུ་དང་ཉེ་དུའི་གང་ཟག་
རྟེན་ཉིད་དང་དགེ་འདུན་རྟེན་མ་ཡིན་པ་ཉིད་དུ་མི་འཛིན་པ་དང་
ཁྱིམ་པ་དང་མུ་སྟེགས་ཅན་གྱི་རྒྱལ་མཚན་འཆང་བ་དང་མུ་སྟེགས་
ཅན་ལ་བརྟེན་པ་དང་ཆོ་ག་མ་ཡིན་པ་སྤྱོད་པ་དང་དགེ་སློང་གི་
བསླབ་པ་དག་ལ་མི་སློབ་པར་མི་བྱེད་པ་དང༌། ། སྐུ་འགྲེང་བར་
གྱུར་བ་དང་སྐྱ་འཕྱར་བར་གྱུར་བ་དང་དགེ་འདུན་ལ་སྤུ་སྙོལ་བར་
བྱེད་པ་དང་འབྱུང་བར་སྐྱོད་པ་དང་མཚུངས་པར་ཉེ་བར་སྟོན་པ་
དང་རྒྱུ་ལས་ཕྱིར་ལྡོག་པ་བཟོད་པ་གསོལ་བ་ལའོ། ། ལས་སྦྱིན་པ་
དང་དབྱུང་བ་དང་བསྙེན་པར་རྫོགས་པར་བྱ་བ་དང་གཞིག་པ་དང་
བསྲང་བ་ཡང་ངོ་། ། འཐབ་ཀྲོལ་བྱེད་པ་ལ་ལས་ཀྱིས་བསྡིགས་པར་
བྱའོ། ། དགེ་འདུན་ལྷག་མའི་ལྟུང་བ་ཕྱིར་མི་འཆོས་པར་རྒྱུན་དུ་
བྱེད་པ་ལ་ནི་སྨད་པའོ། ། ཁྱིམ་སུན་འབྱིན་པ་ལ་ནི་བསྐྲད་
པའོ། ། དེའི་ཕྱིར་འདུ་བ་མི་སྦྱིན་པ་དང་སྐབས་མི་འབྱེད་པ་དག་
ལ་ཡང་ངོ༌། ། དེ་མ་མཐོང་ངོ་ཞེས་ཟེར་ན་ཡང་ངོ་། ། ཁྱིམ་པ་ལ་

བརྙས་ཐབས་བྱེད་པ་ལ་ནི་ཕྱིར་འགྱེད་པའོ། ། འདི་ལ་བཟོད་པ་
གསོལ་པའི་ལས་ཀྱི་གནས་སུ་དེ་ལ་བཟོད་པ་གསོལ་དུ་གཞུག་གོ་ལྟུང་
བ་གྲགས་པ་ཕྱིར་མ་བཅོས་པ་བསྡམས་པས་ཕྱིར་བཅོས་སུ་མི་རུང་བ་
དང་། མ་མཐོང་ངོ་ཞེས་ཟེར་ཞིང་ཕྱིར་འཆོས་པ་རྗེས་སུ་བསྒྲུབ་
པར་མི་འདོད་པ་དང་སྡིག་པ་ཅན་གྱི་ལྟ་བ་མི་གཏོང་བ་ལ་ནི་གནས་
ནས་དབྱུང་བར་བྱའོ། ། འདི་ཉིད་དུ་ལྟུང་བ་འདི་ཕྱིར་བཅོས་པར་
གྱིས་ཤིག དགེ་འདུན་འདི་ཉིད་ཀྱིས་ཁྱོད་བག་ཡངས་སུ་བྱེད་པར་
འགྱུར་རོ་ཞེས་བརྗོད་པར་བྱའོ། ། ལྟང་བ་བཅབ་པར་མི་བྱའོ། །
ཐན་མིང་གོ་བར་བྱ་བ་ཉིད་དོ། ། ཉེས་བྱས་ནི་གང་ཡང་རུང་བས་
སོ། ། རང་བཞིན་དུ་གནས་པ་ལའོ། ། ལྟ་བ་ཐ་མི་དད་པ་
ལའོ། ། བསྙེན་པར་རྫོགས་པ་དང་བཅས་པ་ལའོ། ། མཚན་
འཐུན་པ་ལའོ། ། དེ་ཉིད་ལ་འདི་དང་འོག་མ་དང་བཅས་ཏེའོ། །
རབ་ཏུ་བྱུང་བ་བསྙེན་པར་མ་རྫོགས་པ་དག་ནི་བསྙེན་པར་རྫོགས་
པའི་དགེ་འདུན་གྱི་ཡོངས་སུ་བཟུང་བ་ཙམ་ཡིན་པའི་ཕྱིར་རོ། །
ཆོས་འདི་བ་ལ་དེ་བྱས་ན་བྱས་པ་ཉིད་དོ། ། མཚམས་གཞན་ན་
གནས་པ་ལ་ཡང་ངོ་། ། བསྒོ་བ་ལས་བྱུང་བ་རྣམས་ནི་དགེ་འདུན་
ཐམས་ཅད་ལའོ། ། སོ་སོར་བཤགས་པར་བྱ་བ་ནི་གནས་དེར་
ཚོགས་པ་ལའོ། ། ཚེ་དང་ལྡན་པ་དག་བདག་ལ་སྨད་པའི་གནས་མི་
རིགས་པ་སོ་སོར་བཤགས་པར་བྱ་བ་བྱུང་གིས་ཆོས་དེ་སོ་སོར་

འཆགས་སོ་ཞེས་སོ། ། དེ་ནི་སྔགས་དང་འདྲ་བ་མ་ཡིན་ནོ། །
ཡིད་ཀྱི་དེ་ལས་ནི་བསྡམས་པར་བྱས་ན་ལྡང་ངོ་། ། གཞན་ལས་ནི་
དེ་དང་བཅས་པའི་བཤགས་པའོ། ། དེ་གཅིག་པུ་ལྟ་བ་ཐ་མི་དད་
པ་ལའོ། ། ཁ་ན་མ་ཐོ་བ་མི་མཐུན་པ་ལའོ། ། སྡེ་ཚན་ལས་སོ། །
མེད་ན་ལྟུང་བ་ལས་སོ། ། སྤང་བ་ལས་ནི་སྤངས་པ་དང་བྲལ་བ་
སྔོན་དུ་བཏང་བ་ལས་སོ། ། ལྷག་མ་དང་བཅས་པར་གཏོགས་པའི་
སྦོམ་པོ་ལྕི་བ་ལས་ནི་དགེ་འདུན་ལྔ་ལ་སོགས་པ་ཐམས་ཅད་
ལའོ། ། ལྷག་མ་མེད་པར་གཏོགས་པའི་སྦོམ་པོ་ལྕི་བ་ལས་ནི་མ་
བཅད་པ་ལྷག་པ་ལའོ། ། ཡང་བ་དེ་ལས་ནི་བཞི་ལ་སོགས་པ་
ལའོ། ། མཐར་དེ་ལ་བརྩལ་བ་རྐྱེན་མ་འབྱོར་བ་ཉིད་ན་ལས་བྱས་
པ་དང་འདྲའོ། ། སྨྱོས་པས་བྱས་པ་དེས་ཕྱིར་སངས་པ་ན་འདུ་ཤེས་
པ་ནི་ཉེས་བྱེད་དང་འདྲ་བ་ཉིད་དོ། ། མིང་དང་རིགས་དང་ལྡན་
པར་བརྗོད་ན་ལྟུང་བ་ལས་སོ། ། དགེ་འདུན་ལྷག་མ་ལ་ནི་དུས་
འདི་སྲིད་ཅིག་བཅབས་པ་ཉིད་དམ་མ་བཅབས་པ་ཉིད་དང་ངོ་། །
དེ་ལས་བསླང་བར་བྱེད་པ་ནི་དབྱུང་བའོ། ། དགེ་འདུན་ལས་ཞག་
དྲུག་མགུ་བར་བྱ་བ་མནོས་ཏེ་སྤྱད་པ་ལའོ། ། དགེ་སློང་མས་ནི་ཟླ་
བ་ཕྱེད་དོ། ། ལྕི་བའི་ཆོས་ལས་འདས་ན་ཡང་དེ་སྤྱད་པར་བྱ་བ་
ཉིད་ཡིན་ནོ། ། བཅབས་པའི་ཉེས་པ་མེད་ན་དེ་འཆགས་སོ། ། སྤོ་
བས་དེ་མེད་པར་འགྱུར་རོ། ། དགེ་འདུན་ལས་དུས་དེ་སྲིད་མནོས་

ཏེའོ། ། དེ་གཉིས་བྱེད་པ་ཉིད་ན་དགེ་འདུན་ལྷག་མ་དེ་བྱུང་ན་
མནོས་ཏེ་བྱས་པ་དེ་གཉིས་ཞིག་པས་དེའི་ཕྱིར་གཞི་ནས་བརྩམས་པ་
ཉིད་སྦྱིན་ནོ། ། བརྩམས་པ་ནི་མཐར་ཐུག་པར་བྱ་བ་དང་
འདྲའོ། ། དེའི་ཕྱིར་དེ་མ་ཆགས་ན་དེའི་ཚེ་དང་བོ་ཡང་ཐ་དད་
པར་བསླང་བར་བྱ་བ་ཉིད་དོ། ། བར་མ་དེ་ཕྱིར་བཅོས་པར་
བྱའོ། ། དེའི་ཕྱིར་དེའི་དོན་དུ་ཡང་བསྟེན་པར་བྱ་བ་ཉིད་ཡིན་
ནོ། ། དེ་བཅབས་པའི་དུས་ལྷག་པ་ཡང་དེར་གཞུག་པ་ཉིད་དོ། །
དེ་གཉིས་ལས་ཀྱིས་སྦྱིན་ནོ། ། དབྱུང་པ་ཡང་ངོ་། ། དེར་བསྡིགས་
པ་ཡང་ངོ༌། ། གསོལ་བ་དང་ལས་བརྗོད་པ་དང་བོའི་བར་
དུའོ། ། རྩ་བཀྲམ་པ་ལྟ་བུར་འགྱེལ་བ་ལའོ། ། གཟེངས་བསྟོད་པ་
ཡང་ངོ༌། ། བརྗོད་པ་བྱས་མ་ཐག་ཏུའོ། ། ཕྱིར་བཅོས་པའི་གཞི་
གཞིར་གཏོགས་པའོ། ། ཚུལ་ཁྲིམས་འཆལ་བ་བསྐྲད་པར་
བྱའོ། ། འདི་ལ་དགེ་འདུན་དབང་ངོ་། ། དེས་དེ་ཡལ་བར་མི་
དོར་རོ། ། བསྙིལ་བ་ལ་བཟོད་པར་བྱ་བ་ཉིད་དོ། ། ནན་ཏུར་
བྱེད་པ་དག་གིས་མ་བསྐོས་ན་ནན་ཏུར་བྱས་པ་ལ་བཟོད་པ་མི་
འཆགས་སོ། ། བསྐྲད་པས་སུན་ཕྱུང་བའི་གནས་སུ་གནས་པར་མི་
བྱ་བ་ཉིད་དོ། ། གནས་ནས་ཕྱུང་བ་ཐམས་ཅད་ལ་གནས་པར་བྱ་
བ་མ་ཡིན་པ་ཉིད་དང་ལོངས་སྤྱད་པར་བྱ་བ་མ་ཡིན་པ་ཉིད་དོ། །
འདི་ལ་འདུ་ཤེས་ཀྱིས་རྣམ་པར་གཞག་གོ།བྱེ་བ་ཉིད་ན་དེ་གཉིས་

ཆོས་མ་ཡིན་པའི་ཕྱོགས་དང་ཅིག་ཤོས་སུ་ཡིན་གྱི་ཅིག་ཤོས་དང་ནི་
མ་ཡིན་ནོ་ནན་ཏུར་བྱས་པ་གཞན་ལ་དེ་གཉིས་མི་བྱའོ། ། དེས་
འགྲོགས་བཤེས་ལ་བརྟེན་ཏེ་གནས་པར་བྱ་བ་ཉིད་དོ། ། ནན་ཏུར་
བྱ་བས་སམ་ཉམས་པ་བསྐྲད་པར་བྱ་བས་འགྱུར་བ་བརྟེན་ན་ཡོ་བྱད་
ཀྱང་བྱུང་སྟེ་དོར་རོ་མཐུས་བསྐྲད་པར་བྱའོ། ། འཇུས་པ་བཅད་
པར་བྱའོ། །དེ་ཇིབ་པའི་ཆོས་མ་ཡིན་ན་དབྱུང་ངོ༌། ། དགེ་
འདུན་གྱིས་དེ་ཕྱིར་བཅོས་སོ། ། བཅོལ་ཏེའོ། ། མ་གྲུབ་ན་གཙུག་
ལག་ཁང་གི་རྫས་ཀྱིས་སོ། ། འཐབ་ཀྲོལ་བྱེད་པ་བསྐྲད་པ་ན་གཟུང་
བར་མི་བྱའོ། ། འཐབ་བཀྲོལ་ལ་འབད་པས་མ་ལོག་ན་ཉེ་བར་ཞི་
བར་བྱ་བའི་ཕྱིར་གནས་ནས་དབྱུང་བར་བྱའོ། ། རྣམ་པར་གཏན་
ལ་འབེབས་པ་ལས་གྱུར་པ་ལ་ཉེ་བར་ཞི་བས་སོ། ། གནས་པ་ལ་
གནས་ཀྱིས་འབད་པར་བྱའོ། ། འཐབ་ཀྲོལ་གྱི་རྒྱུ་ཉེ་བར་བསྒྲུབ་པ་
ཡང་གནས་ནས་དབྱུང་བར་བྱ་བ་ཉིད་དོ། ། དགེ་སློང་མ་རྣམས་
དང་འདྲེ་ཞིང་གནས་པ་ལ་ཡང་གནས་ནས་དབྱུང་བར་བྱའོ། །
འདིས་གནས་ནས་ཕྱུང་བ་ལ་དགེ་སློང་མས་ཕྱག་བྱ་བའི་འོས་མ་ཡིན་
པའི་སྡོམ་པ་བྱའོ། ། ནན་ཏུར་གྱི་རྒྱུ་གཞན་ལ་དེའི་དོན་དུ་བསམ་
པས་གཞན་བྱེད་པ་ནི་འཆགས་སོ། ། གཞན་དུ་ན་མི་འཆགས་
སོ། ། གཞན་ལ་ཉམས་སོ། ། གནས་ནས་ཕྱུང་བ་ལ་ནི་མི་འཆགས་
སོ། ། ཤེས་པ་དང་བསོད་ནམས་ཆེན་པོ་དང་མདོ་སྡེ་དང་འདུལ་བ་

དང་མ་མོ་འཛིན་པ་དང་ཐོས་པ་དང་ཕྱོགས་དང་འཁོར་མང་བ་དག་
ལནི་སྦོམ་པོའོ། ། ཁྱིམ་པ་ནི་དཔེའོ། ། དགེ་སློང་ལ་སོགས་པ་ལྔ་
བོ་དག་ལ་བརྙས་ཐབས་བྱེད་པ་ལ་ཡང་ཕྱིར་འགྱེད་པའོ། ། ཁྲོ་བ་
ནི་བརྙས་ཐབས་མ་ཡིན་པ་མ་ཡིན་ནོ། ། ནན་ཏུར་གྱི་ལས་དག་ལ་
ཐུན་མོང་མ་ཡིན་པར་དོགས་པར་མི་བྱའོ། ། རབ་ཏུ་བྱུང་ཞིང་
བསྙེན་པར་མ་རྫོགས་པ་ལ་ཡང་དེ་དག་བྱ་བ་ཉིད་ཡིན་ནོ། ། ཁྱིམ་
པ་ལ་མི་བྱའོ། ། དགེ་སློང་ལ་ཕམ་པར་འགྱུར་བ་ཡང་དག་པ་མ་
ཡིན་པས་བསྐུར་བ་དང་གཤེ་བ་དང་སྤྱོ་བ་ལ་ལྷུང་བཟེད་ཁས་དབུབ་
པར་བྱའོ། ། རྣམ་པར་བཞག་པར་བྱ་བས་སོ། ། གསོལ་བས་
སོ། ། ལྟུང་བཟེད་ཁས་དབུབ་པའི་ཁྱིམ་དུ་འགྲོ་བར་མི་བྱའོ། །
སྟན་ལ་འདུག་པར་མི་བྱའོ། ། སྦྱིན་པར་བྱ་བའི་ཆོས་བཤམས་པ་ལ་
ཡོངས་སུ་ལོངས་སྤྱད་པར་མི་བྱའོ། ། བསོད་སྙོམས་བླང་བར་མི་
བྱའོ། ། ཆོས་བསྟན་པར་མི་བྱའོ། ། གང་དུ་ལས་བྱ་བ་དེར་
གཏོགས་པ་དག་ལ་ཁས་དབུབ་པ་ཉིད་ཡིན་ནོ། ། ཐ་ན་གནས་ནས་
ཕྱུང་བ་ཕན་ཆད་རང་གི་ཕྱོགས་དང་འཐུན་པ་མ་ཡིན་པའི་ཁྱིམ་དུ་
དེ་མི་འཆགས་སོ། ། དེ་འགའ་ཞིག་གིས་གོ་བར་བྱའོ། ། བཟོད་པ་
གསོལ་བ་དང་ལྡན་ན་གསོལ་བས་བཟློག་པར་བྱའོ། ། འཆབ་པའི་
སེམས་མ་སྐྱེས་ན་མཐའ་ལས་ལྡང་བར་འགྱུར་རོ། ། བསླབ་པ་སྤྱོད་
པས་སོ། ། དེ་ཐོབ་པས་སོ། ། དགེ་འདུན་ལས་སོ། ། ལས་ཀྱིས་

སྦྱིན་ནོ། ། ཇི་སྲིད་འཚོའི་བར་དུའོ། ། ངོ་ཚ་དང་ལྡན་པ་དང་
མདོ་སྡེ་འཛིན་པ་དང་འདུལ་བ་དང་མ་མོ་འཛིན་པ་དང་ཤེས་པས་
ནི་གཅིག་གི་མདུན་དུ་བཤགས་པས་དགེ་འདུན་ལྷག་མ་ལས་འདག་
གོ་བསམ་པས་ལྟུང་བ་ལས་ལྡང་གི་ཆད་པའི་ལས་ཀྱིས་ནི་མ་ཡིན་
ནོ། ། འདིར་མིང་ནི་ལྟུང་བྱེད་ཀྱི་སྡེ་ཚན་ལས་མིང་ངོ་། ། བྱུང་བ་
ནི་རིགས་སོ། ། ཕྱིར་བཅོས་པའི་གཞི་ཞུ་བ་ལ་སོགས་པའི་སྐབས་སོ།
། ཕྱིར་བཅོས་པའི་གཞི་རྫོགས་སོ།། །།
འདི་ལ་དགེ་འདུན་ལྷག་མ་མི་ཤེས་པ་ཉིད་དང་བཅབས་པའི་
སེམས་ཉེ་བར་མ་བཞག་པས་བརྗེད་པ་དང་བྱས་སམ་མ་བྱས་ཅི་ཞིག་
ཇི་ལྟ་བུ་ཞིག་ཅེས་དྲན་པར་མི་ནུས་པ་ཉིད་དང་། ། བསྙེན་པར་མ་
རྫོགས་པ་ཉིད་དང་གནས་ནས་ཕྱུང་བ་ཉིད་ལ་འཆབ་པ་མི་འབྱུང་
ངོ་། ། ཐ་སྙད་དུ་རུང་བའི་འདུ་ཤེས་ལས་ཉམས་པ་ཉིད་ལ་ནི་ཕམ་
པར་འགྱུར་བ་མན་ཆད་ཀྱི་ལྟུང་བ་ཡང་མི་འབྱུང་ངོ་། ། མ་བཅས་
པ་ཉིད་ལ་ཡང་ངོ་། ། མི་ཤེས་པ་ཉིད་ལ་ནི་མ་ཡིན་ནོ། ། མངོན་
པར་ཡིད་མ་ཆེས་པ་ཉིད་ལ་ཡང་ངོ་། ། མངོན་པར་མི་ཤེས་པ་ཉིད་
དུ་འདུ་ཤེས་པ་ལ་ཡང་ངོ༌། ། ས་གཞན་ན་གནས་པ་ཉིད་ལ་ནི་སྔ་མ་
ཡང་སྔ་མ་ཡང་ངོ༌། ། འཆབ་པ་ལ་དགེ་འདུན་ལྷག་མ་ཉིད་ལ་ཡིད་
གཉིས་ཟ་བ་ནི་ཤེས་པ་དང་འདྲའོ། ། ས་གང་ལ་འཆབ་པ་མི་

འབྱུང་བ་དེ་ལ་སྤྱད་པ་ཡང་ངོ་། ། མ་གུས་པས་སྤྱོད་པ་གཏོང་ན་
ཉེས་བྱས་སོ། ། དེ་ལ་དེའི་སྡེ་བ་ལྷག་པར་སྤྱོད་པ་ཡང་ངོ་། ། ཡོད་
ལ་ཕྱིར་མི་འཆོས་ན་ཡང་ངོ་། ། མི་སྤྱོད་པའི་ས་ནས་ཕྱིར་འོངས་པ་
ནི་དེའི་གནས་སྐབས་ཉིད་ཡིན་ནོ། ། སྦྱངས་པའི་གཞི་ལྷག་མ་རྗེས་
སུ་བསྒྲུབ་པོ། ། བཅབས་པའི་དུས་ངེས་པར་མི་ཤེས་ན་ཉུང་བ་ཉིད་
དུ་མི་འགྱུར་བ་ལ་བསྟེན་པར་བྱའོ། ། སྤྱད་པར་བྱ་བ་ཉིད་ལ་དག་
པའི་མཐའ་ཅན་ཉིད་ཀྱི་བྱེ་བྲག་གིའོ། ། དག་པའི་མཐའ་ཅན་ཟླ་བ་
བཞི་ལའོ། ། བཅབས་པ་ནི་དཔག་ཏུ་མེད་པ་ལའོ། ། བསམས་
བཞིན་དུ་ཁུ་བ་ཕྱུང་བ་ལས་བྱུང་བ་དཔག་ཏུ་མེད་པ་ཞེས་སོ། །
འདི་ལ་ཇི་སྙེད་ལ་སེམས་པ་དེ་སྙེད་དུ་གཏོགས་པ་ཉིད་རྗེས་སུ་
བསྒྲུབ་པོ། ། ངེས་པར་མི་ཤེས་ན་དེ་དཔག་ཏུ་མེད་པ་ལ་བསྟེན་
པརཁྱའོ། ། མང་བོ་ཉིད་ལ་ནི་ཚད་ཤིན་ཏུ་མང་བོ་དང་ལྡན་པ་
ཞེས་སོ། ། དུས་རྣམས་ནི་ལྷག་པས་སོ། ། མིང་དག་ལ་ནི་བསོགས་
པ་དང་ལྡན་པ་ཉིད་དུའོ། ། ལྕི་བ་ཉིད་དང་བསམ་པ་དྲག་པོས་
བྱས་པ་ཉིད་དག་གིས་དང་བོ་ཉིད་དུའོ། ། སྤྱོད་པ་ལ་སྔོན་བྱུང་བ་
གཞན་ཕྱིར་གསོ་བར་འདོད་པ་སྐྱེས་ན་ཐ་དད་པར་སྦྱིན་ཞིང་ཅིག་
ཅར་སྤྱད་དོ། ། དེ་བཅབས་པ་ཉིད་ཡིན་ན་མགུ་བར་བྱ་བ་ལ་མི་
སྲིད་དོ། ། དུས་དང་དུས་མ་ཡིན་པ་བསྡུས་པ་འབྱུང་བའི་
གཞིའོ། ། ཉིན་མཚན་གྱི་ཐ་མའི་ཆ་མ་ཡིན་པ་ལ་འཆབ་པ་མི་

འབྱུངང་། ། བརྗོད་པའི་ཡན་ལག་མེད་ན་དེའི་སེམས་མ་ཡིན་པ་
ཉིད་འཆབ་པ་མ་ཡིན་ནོ། ། བགྲོད་དུ་མེད་དམ་སོང་བའི་དབང་ནི་
མེད་པ་དང་འདྲ་བ་ཉིད་དོ། ། དེའི་དོན་གྱི་དབང་གིས་བྱས་པ་
ཡང་ངོ་། ། དོན་མེད་པས་ནི་ཉེས་བྱས་སོ། ། མཐའི་མདུན་རོལ་
ཏུ་ཡང་ངོ་། ། འཆབ་པའི་སེམས་མ་བཏང་བ་ཉིད་ནི་དེའི་སེམས་
ཉིད་ཡིན་ནོ། ། དགེ་སློང་ཕམ་པར་གྱུར་བས་ལྟུང་བ་ཕྱིར་མ་བཅོས་
པ་ལ་ནི་ཉེས་པ་མེད་དོ། ། དུས་དང་དུས་མ་ཡིན་པ་བསྡུས་པ་
འབྱུང་བའི་གཞི་ཞུ་བའི་སྐབས་སོ། ། དུས་དང་དུས་མ་ཡིན་པ་
བསྡུས་པ་འབྱུང་བའི་གཞི་རྫོགས་སོ།། །།
སྤོ་བ་དང་མགུ་བར་བྱ་བ་སྤྱོད་པ་དག་གིས་དགེ་སློང་རང་
བཞིན་དུ་གནས་པ་ལས་མངོན་པར་སྨྲ་བ་དང་ཕྱག་དང་མངོན་དུ་
ལྡང་བ་དང་ཐལ་མོ་སྦྱར་བ་དང་གུས་པའི་ལས་དག་བདག་གིར་མི་
བྱའོ། ། དེ་གཉིས་ཀྱིས་མི་བྱ་བ་གང་ཡིན་པ་དེའི་སྐབས་གཞན་དག་
གིས་ཀྱང་དེ་དག་ལའོ། ། དེ་དང་ལྷན་ཅིག་ཏུ་གོམ་པ་སྲ་བ་ཉིད་
ལས་གཞན་པས་བཅག་པར་མི་བྱའོ། ། སྟན་ཆེས་དམའ་བ་ཉིད་
ལས་གཞན་པས་འདུག་པར་ཡང་ངོ་། ། ཕྱི་བཞིན་འབྲང་བའི་དགེ་
སྦྱོང་གི་བདག་ཉིད་ལས་གཞན་པས་ཁྱིམ་དག་ཏུ་འགྲོ་བར་ཡང་
ངོ༌། ། གཡོགས་མ་གཅིག་ཏུ་མལ་བཤམ་པར་མི་བྱའོ། ། རབ་ཏུ་

དབྱུང་བ་དང་བསྙེན་པར་རྫོགས་པ་དང་གནས་སྦྱིན་པ་དང་དགེ་
ཚུལ་ཉེ་བར་བཞག་པ་དག་མི་བྱའོ། ། གསོལ་བ་དང་བརྗོད་པ་དག་
ཁས་མི་བླང་ངོ་། ། ལས་བྱེད་པ་དང་དགེ་སློང་མའི་སྟོན་པ་དང་
དགེ་འདུན་གྱི་ཡིད་བརྟན་པར་བསྐོ་བ་ཡང་ངོ་། ། སྔར་བསྐོས་པས་
ཀྱང་མི་བྱའོ། ། དགེ་སློང་མ་རྣམས་ལ་བསྟན་པར་ཡང་མི་བྱའོ། །
འདོན་པ་གཞན་ཡོད་ན་གསོ་སྦྱོང་ལ་སོ་སོར་ཐར་བ་གདོན་པར་མི་
བྱའོ། ། དགེ་སློང་ལ་ཉམས་པས་གླེང་བར་མི་བྱའོ། ། དགེ་འདུན་
ལས་མ་བཀར་བ་ལའོ། ། བརྗོད་པ་དང་བཅས་པ་ཉིད་དང་ཕུར་བ་
དང་བཅས་པ་ཉིད་དག་མི་བྱའོ། ། གདམ་ངག་དང་གསོ་སྦྱོང་དང་
དགག་དབྱེ་དང༌ གསོལ་བ་དང༌ བརྗོད་པ་དག་བཞག་པར་མི་
བྱའོ། ། དེ་དང་བརྟེན་པར་མི་བྱའོ། ། ཆད་པ་དེའི་རྒྱུ་བྱས་པ་
སྤང་ངོ་། ། ཉེས་པ་གཞན་ཡང་ངོ༌། ། ཚངས་པ་མཚུངས་པར་
སྤྱོད་པ་རྣམས་ལ་ཉེས་པ་དང་འཐུན་པ་ཉིད་མི་བྱའོ། ། བརྟུལ་
ཞུགས་སྙིང་བོ་མེད་པར་འགྱུར་རོ་སྙམ་དུ་ཡིད་ལ་བྱའོ། ། ནང་བར་
སྔར་ལངས་ཏེ་སྒོ་དབྱེ་བ་དང་མར་མེའི་ཀོང་བུ་བསལ་བར་བྱའོ། །
གཙུག་ལག་ཁང་དུ་ཆག་ཆག་དང་ཕྱག་དར་དང་ལྕི་བ་འཇམ་པོའི་
བྱུག་པས་བསྐུ་བ་དག་ཀྱང་ངོ་། ། བཤང་བ་དང་ལྕི་བའི་སྐྱབས་
དག་ཀྱང་སྦྱང་ངོ༌། ། ས་ཕྱག་པ་དང་དུས་དང་འཐུན་པའི་ཆུ་དག་
བཞག་པར་བྱའོ། ། ཝའི་ཁ་དག་བསལ་ལོ་སྟན་བཤམ་མོ། ། དུས་

ཤེས་པར་བྱས་ཏེ་བདུག་སྤོས་དང་དེའི་པོག་ཕོར་དག་ཉེ་བར་བཞག་
གོ།གལ་ཏེ་ནུས་པ་ཉིད་ཡིན་ན་སྟོན་པའི་ཡོན་ཏན་ཡང་དག་པར་
བསྒྲག་གོ།གལ་ཏེ་མི་ནུས་ན་སྨྲ་བ་པོ་ལ་བཅོལ་ལོ། ། སྤྱི་བུངས་
བཤམས་པ་ན་གཎྜི་བརྡུང་ངོ༌། ། གལ་ཏེ་དགེ་སློང་རྣམས་ཚ་ན་
བསིལ་ཡབ་བྱའོ། ། དེ་དག་གི་འདུག་པ་ལ་སོགས་པ་ནི་བསྙེན་པར་
རྫོགས་པ་ཐམས་ཅད་ཀྱི་མཐའ་ཉིད་དུའོ། ། ཟས་ཀྱི་བྱ་བ་བྱས་ནས་
གདན་ཆ་དབེན་པར་བརྟུལ་ལོ། ། ལྷུང་བཟེད་ཀྱི་གཞི་དོར་རོ། །
དུས་ཤེས་པར་བྱས་ཏེ་མཆོད་རྟེན་དག་གི་ཕྱག་དར་བྱའོ། ། ལྕི་བ་
འཇམ་པོའི་བྱུག་པས་བསྐུའོ། ། འདུ་བའི་དུས་སུ་བཤམ་པ་ལ་
སོགས་པ་ནས་ཡོན་ཏན་གྱི་སྐབས་ཀྱི་བར་དག་གོ།གལ་ཏེ་ནུས་པ་
ཉིད་ཡིན་ན་ཉི་མ་བརྗོད་པ་ཡང་ངོ༌། ། གལ་ཏེ་མི་ནུས་ན་དགེ་སློང་
གཞན་ལ་བཅོལ་ལོ། ། དགོངས་ཀར་དུས་དང་འཐུན་པའི་ཆུས་
དགེ་སློང་རྣམས་ཀྱི་རྐང་བ་བཀྲུའོ། ། རྐང་བ་དག་བསྐུའོ། ། མི་
འདོད་ན་སྣུམ་དབུལ་ལོ། ། དེའི་གཙུག་ལག་ཁང་ཐ་མར་འོས་པ་
ཉིད་ཡིན་ནོ། ། ཐམས་ཅད་དུ་རྙེད་པ་དབང་བ་ཉིད་ཡིན་ནོ། །
དགེ་བའི་ཕྱོགས་ལ་མི་གཡེལ་བར་བྱའོ། ། འདི་ལ་དེའི་ངོ་བོ་ཉིད་
ཚོལ་བ་སྦྱིན་པ་དང་བསླབ་པ་བྱིན་པ་དག་ཀྱང་དེ་དང་འདྲའོ། །
གདོན་པར་མི་བྱའོ། ། སྔ་མ་ནི་བཟོད་པ་གསོལ་བས་རང་བཞིན་དུ་
གནས་པ་འཐོབ་བོ། ། འོག་མ་ནི་དགྲ་བཅོམ་པ་ཉིད་ཀྱིས་སོ། །

སྒོ་དབྱེ་བ་ཡན་ཆད་དང་གཙུག་ལག་ཁང་ལ་སོགས་པ་ལ་སྤོ་བ་དང་
ལྡན་པ་དང་སྤྱོད་པ་དང་ལྡན་པ་གཉིས་ཀྱང་ངོ་། ། བསྡིགས་པ་
དང་སྨད་པ་དང་བསྐྲད་པ་དང་ཕྱིར་འགྱེད་པ་དང་གནས་ནས་ཕྱུང་
བ་དག་ཀྱང་དེ་བཞིན་ནོ། ། གདོན་པ་ནི་མི་བྱ་བ་ཉིད་དོ། །
གཞན་དག་གིས་གནས་ནས་ཕྱུང་བ་སྤང་བར་བྱ་བ་ཁོ་ནའོ། ། དེའི་
དུས་ཉིད་ཀྱི་རྒྱུ་ལས་བྱུང་བའི་རྙེད་པ་ཡང་མི་དབང་བ་ཉིད་ཡིན་
ནོ། ། བྱེ་བ་བཞིན་ནོ། ། བྱེ་བ་དག་ན་ཆོས་མ་ཡིན་པའི་ཕྱོགས་
དང་འཐུན་པ་ཡང་དེ་དང་འདྲའོ། ། རང་བཞིན་དུ་གནས་པ་མ་
ཡིན་པ་དག་ལ་སྤོ་བ་དང་མགུ་བར་བྱ་བ་དང་བསླབ་པ་སྤྱོད་པ་དག་
མི་འཆགས་སོ། ། དགེ་འདུན་མ་ཡིན་པ་ལ་ཡང་ངོ་། ། གནས་དེ་
ན་འཁོད་པ་དག་ལས་ཡོངས་སུ་བཅད་པ་དག་ལ་ཡང་ངོ་། ། མང་
བོ་ཉིད་ཡོངས་སུ་སྤང་བར་མི་བྱའོ། ། གནས་བརྟན་དང་སོ་སོར་
ཐར་བ་དང་བཅས་པ་ཉིད་དུ་འབད་པར་བྱའོ། ། གང་ན་གཞན་
གསུམ་ལ་སོགས་པ་དེ་དག་གི་མིང་རྣམ་པ་ཐམས་ཅད་སྤྱོད་པ་དེར་
དེ་སྤྱད་པར་མི་བྱའོ། ། དང་བོ་གཉིས་ཀྱིས་གཞན་དུ་སྐྱ་རེང་འཆར་
བར་མི་བྱའོ། ། འདུས་པའི་དགེ་འདུན་ལ་འདས་པ་དང་འབྱུང་
བར་འགྱུར་བ་བརྗོད་པར་བྱ་བ་ཉིད་དོ། ། གལ་ཏེ་ཡུན་རིང་དུ་
སྤྱད་པར་བྱ་བ་ཉིད་མ་ཡིན་ན་ཉིན་རེ་ཞིང་ངོ༌། ། འདི་ལ་ནི་གསུམ་
མམ་བཞི་ཞིང་ངོ་། ། དེ་གཉིས་ལ་དོན་དེས་བརྙས་ཐབས་མི་

བྱའོ། ། འཐབ་ཀྲོལ་བྱེད་པ་འོང་བར་ཐོས་ཤིང་གལ་ཏེ་དེས་
འཇིགས་ན་དགེ་འདུན་ཚོགས་པའམ་གང་ཟག་ལ་ཕྱིར་བཏང་བར་
བྱ་བ་ཉིད་ཡིན་ནོ། ། འཇིགས་པ་དང་བྲལ་ན་དེ་ཉིད་དུ་ཕྱིར་བླང་
བར་བྱའོ། ། ས་གཞན་ན་གནས་པའི་སྤྱོད་པའི་གཞིའོ། ། །
སྤོ་བ་དང་མགུ་བར་བྱ་བ་སྤྱོད་པ་རང་བཞིན་དུ་གནས་པ་
དང་ལྷན་ཅིག་ཏུ་གཡོགས་མ་གཅིག་པར་ཉལ་ན་ཉིན་མཚན་དེ་
གཅད་དོ། ། མཚམས་ཀྱི་ཕྱི་རོལ་ཏུ་ཡང་ངོ་། ། མ་བརྗོད་ན་ཡང་
ངོ༌། ། ཐོས་པར་བྱ་བ་དག་མཚམས་དེ་ན་ཉེ་བར་མི་འཁོད་ན་དེ་མི་
འབྱུང་ངོ་། ། ཉི་མ་དེ་ཉིད་ལ་ཕྱིར་འོང་ན་མཚམས་གཞན་དུ་འགྲོ་
བ་ལ་ཉེས་པ་མེད་དོ། ། སྤོ་བབྱེད་པས་སྤོ་བ་བྱེད་པ་དང་ལྷན་ཅིག་
གཡོགས་མ་གཅིག་པར་ཉལ་བར་མི་བྱའོ། ། དེ་དང་མུ་སྟེགས་ཅན་
གནས་པ་ལ་གནས་པ་དང་དེར་ལྷན་ཅིག་ལ་ནི་ཉེས་པ་མེད་དོ། །
ས་གཞན་ན་གནས་པའི་སྤྱོད་པའི་གཞི་ཞུ་བའི་སྐབས་སོ། ། ས་
གཞན་ན་གནས་པའི་སྤྱོད་པའི་གཞི་རྫོགས་སོ། ། ། ། །
མ་གྲགས་པ་ནི་གཞི་ཉིད་མ་ཡིན་ནོ། ། དགག་དབྱེ་བརྗོད་
པ་རྫོགས་ན་དགག་དབྱེ་གཞག་པ་མི་འཆགས་སོ། ། བྱེད་པ་བོ་ནད་
པ་དང་ལྡན་པ་ཉིད་ལ་ཡང་དེ་བཞིན་ནོ། ། མངགས་པས་ཀྱང་
ངོ༌། ། ནད་པ་ཉིད་ལ་ཡང་ངོ་། ། དེ་གནོད་པར་མི་བྱའོ། ། ཚེ་

ཟོ
དང་ལྡན་པ་ནད་པ་ནི་སྦྱོར་མི་བཟོད་པ་ཡིན་གྱིས་ཁྱོད་སྡོད་ཅིག་
ཅེའམ་ཚེ་དང་ལྡན་པ་ཕོ་ཉ་ནད་པ་དེ་ལ་ནི་རྒལ་ཞིང་བརྟག་པ་མ་
ཡིན་ནོ་ཞེས་ལན་གདབ་པར་བྱའོ། །བྱས་པ་དང་བྱེད་པའི་རང་གི་
ངོ་བོ་མ་རྟོགས་པ་ཉིད་ན་ཡང་གླེང་བ་མི་འཆགས་སོ། ། ལྷག་མས་
ཀྱང་དུས་མ་ཡིན་པར་འཇུག་པར་མི་བྱའོ། ། དྲན་པ་དང་ཤེས་
བཞིན་ཉེ་བར་མ་བཞག་པར་མི་བྱའོ། ། མཐའ་མ་ཡིན་པར་མི་བྱའོ།
། སྐབས་འབྱེད་དུ་མ་བཅུག་པར་མི་བྱའོ། ། དགག་དབྱེ་ནི་དེ་ཉིད་
ཡིན་ནོ། ། མི་དྲན་ན་དྲན་པར་བྱའོ། ། དེ་མི་བྱེད་ན་དེ་ལ་བརྗོད་
པ་དང་བཅས་པ་ཉིད་བྱའོ། ། ཚེ་དང་ལྡན་པ་ཁྱོད་ལ་བརྗོད་པ་
དང་བཅས་པ་ཉིད་བྱས་ཀྱིས་ཁྱོད་ཀྱིས་གནས་འདི་ནས་མ་ཞུས་པར་
འགྲོ་བར་མི་བྱའོ། ། ཁོ་བོ་ལ་ཚེ་དང་ལྡན་པ་ལ་བརྗོད་པའི་ཕྱིར་
བསྡོགས་པ་ཡོད་དོ་ཞེས་སོ། ། དེས་དུལ་བར་མི་འགྱུར་ན་མི་
གདམས་པ་ཉིད་དུའོ། ། དེ་ལ་གཏམ་འདྲེ་བ་ལ་སོགས་པ་ཡང་
བཟློག་པར་བྱའོ། ། དེ་ལྟ་ན་ཡང་གསོ་སྦྱོང་གཞག་གོ།དེས་ཀྱང་ན་
དགག་དབྱེའོ། ། འཇོག་པར་བྱེད་པ་དག་གིས་བཞག་པ་དེ་དང་
ལྷན་ཅིག་ཏུ་བྱ་བ་ཡང་འདིར་བཟོད་པ་ཡིན་ནོ། ། སྐབས་ཕྱེ་བ་
ཉིད་ན་གལ་ཏེ་མཉེན་པ་ཉིད་མ་ཡིན་ན་ཕུར་བ་དང་བཅས་པ་
བྱའོ། ། གནས་འདིའམ་གཞན་དུའམ་གཞི་འདིའམ་གང་ཡང་རུང་
བ་ལ་འདོད་པ་སྨྲ་བར་བྱའོ་ཞེས་བྱ་བ་དང་ལྟུང་བ་བཀལ་ཅིང་ཉེས་

པ་བསྟན་ཏེ་བཏང་བས་སོ། ། ཚུལ་ཁྲིམས་དང་ལྟ་བ་དང་ཆོ་ག་
དང་འཚོ་བ་ཉམས་པས་གླེང་བ་ལ་སོགས་པ་དེ་དག་ཐམས་ཅད་བྱེད་
པ་ན་གཞི་དང་བཅས་པ་འཆགས་སོ། ། གཞི་ལེགས་པ་མ་ཡིན་པས་
མི་བྱའོ། ། འདི་ལ་དངོས་པོ་ལས་བདེན་པ་ཉིད་ཀྱི་རྒྱུ་མ་ཡིན་
ནོ། ། ཐོས་པ་ནི་རྣམ་པ་གསུམ་སྟེ། བྱ་བའི་མཚན་མ་དང་གཞན་
ཕེབས་པར་སྨྲ་བ་དང་རང་གིས་རྗེས་སུ་ཐོས་པའོ། ། ཡིད་མ་ཆེས་
པ་ནི་གཞི་མ་ཡིན་ནོ། ། ཡོངས་སུ་སྦྱང་བའི་གཞིའོ། ། ཤེས་པ་དུ་
མ་ཉིད་ཡིན་ན་གླེང་བ་ལ་སོགས་པ་ལ་འདོད་པས་སོ། ། དགག་
དབྱེ་མ་ཡིན་པར་དེ་བཞག་པར་མི་བྱའོ། ། གསོ་སྦྱོང་མ་ཡིན་པར་
དེ་མི་བྱའོ། ། འཇོག་པར་བྱེད་པ་བུད་མེད་ཉིད་ཀྱིས་གཞན་སྐྱེས་
པའི་བཞག་པ་ཉིད་བྱེད་དམ་བྱས་པ་ཉིད་ན་བཞག་པ་ཉིད་མ་ཡིན་
ནོ། ། རང་བཞིན་ཉམས་པས་ཀྱང་མ་ཡིན་ནོ། ། ཚུལ་ཁྲིམས་མེད་
པ་དང་གཅིག་པ་ཉིད་མ་ཡིན་པས་ཀྱང་མ་ཡིན་ནོ། ། དེ་གཉིས་ཀྱི་
ཡང་མ་ཡིན་ནོ། ། ཡོངས་སུ་སྤུང་བའི་གཞི་ཞུ་བའི་སྐབས་སོ། །
ཡོངས་སུ་སྦྱང་བའི་གཞི་རྫོགས་སོ།། །།
དགེ་འདུན་ཐ་དད་པ་ཉིད་དུ་ནུས་པ་ལ་མི་འདོད་པར་གླེང་
བ་དང་གླེང་བར་བྱེད་པ་ན་ལོག་པར་མི་བྱའོ། ། འདའ་བར་བྱ་བ་
གང་ན་མི་མཐུན་པ་ཡོད་པ་དེ་དང་ལྷན་ཅིག་ཏུ་འཁོད་པར་མི་

བྱའོ། ། གཞན་དུ་ནི་གོ་གཉིས་སམ་གསུམ་གྱིས་བར་དུ་བཅད་
དེའོ། ། དེས་ཅིག་ཤོས་དང་ཡང་དེ་བཞིན་ནོ། ། དེ་གཉིས་ཀྱི་
གཙུག་ལག་ཁང་བར་དུ་ཆོད་པ་སྦྱིན་པར་བྱ་བ་ཉིད་དང་མནོད་པར་
བྱ་བ་ཉིད་དོ། ། ཆོས་དང་འདུལ་བ་ལ་གལ་ཏེ་དེ་དང་ལྡན་པར་
ཤེས་ནས་ཆོས་མ་ཡིན་པ་ལ་མངོན་པར་ཞེན་པ་ལ་དགེ་འདུན་འཐུན་
པ་མེད་དོ། ། དེའི་ཕྱིར་དེ་ལས་གཞན་པ་དག་དང་ཚོགས་ཏེ་ལས་
བྱས་ན་ཡང་མི་འཆགས་ལ་ཕན་ཚུན་མི་མཐུན་པ་ཉིད་དུ་ཡང་མི་
འགྱུར་རོ། ། དེ་དག་དེའི་མི་མཐུན་པའི་ཕྱོགས་དང་འཐབ་པར་
འགྱུར་བ་ཉིད་ན་ཆོས་འདི་བ་དག་གིས་ཕྱག་མི་བྱ་བ་ཉིད་དོ། །
མངོན་དུ་ལྡང་བ་དང་སྟན་ལ་བོད་པ་དང་གཏམ་འདྲེ་བ་དང་ཕེབས་
པར་སྨྲ་བ་དང་ཀུན་དགའ་བར་འགྱུར་བ་དང་རྣམ་པར་བལྟ་བ་དང་
ཅུང་ཟད་བལྟ་བ་དག་ཀྱང་མི་བྱའོ། ། ལག་པའི་ཐ་སྙད་ཀྱིས་གནས་
མལ་ངན་པ་རྗེས་སུ་སྦྱིན་ནོ། ། ཁ་ཅིག་ལས་ནི་ཚིག་གིས་ཐོས་པ་
དང་བཅས་པར་གཞན་ལའོ་ཞེས་སོ། ། གཙུག་ལག་ཁང་མཇུག་
ཏུའོ། ། ཁོ་བོ་ཅག་རྒན་ནོ་ཞེས་ཟེར་ན་ཁྱེད་ཀྱང་བདག་ཅག་ཤཱཀྱའི་
སྲས་ཀྱི་དགེ་སྦྱོང་དག་ཡིན་ནོ་སྙམ་དུ་བདག་ཉིད་ཁས་ཚེའམ་ཁྱེད་
ཅག་གང་དག་གི་སྤྱོད་ཚུལ་འདི་ལྟ་བུ་དང་གཏམ་འདི་ལྟ་བུ་ལ་འདི་
ཡང་མི་འཐོབ་པ་ཡིན་ན་ཁྱེད་ཀྱི་སྟོན་པ་ཐུགས་རྗེ་དང་ལྡན་པས་
དེས་ན་འདི་རྗེས་སུ་གནང་ངོ་། ། ཞེས་གཞན་ལ་ལན་གདབ་པར་

བྱའོ། ། དགེ་སློང་མས་སྟན་ལས་ལྡང་བ་དབྲི་བར་མི་བྱའོ། ། དགེ་
བསྙེན་གྱིས་བསོད་སྙོམས་དབུལ་བར་བྱའོ། ། བཟོད་པ་བྱས་པ་དེ་
དག་ལ་འཐུན་པ་ཐོབ་པ་མེད་པར་འཐུན་པ་མི་འབྱུང་ངོ་། ། གསོ་
སྦྱོང་མེད་པར་རང་བཞིན་དུ་གནས་པ་ཉིད་མི་འཐོབ་པོ། ། དེ་བྱིན་
ནསབྱའོ་དེ་ནི་ལས་ཀྱིས་སོ། ། སྔ་མ་ཡང་ངོ་འཐུན་པ་དང་བཀྲ་
ཤིས་པ་དང་གནོད་པ་བྱུང་བའི་དོན་དུ་གསོ་སྦྱོང་བྱར་རུང་ངོ་། །
འདི་ལ་དུས་དེ་ཁོ་ནའི་རྒྱུ་ཉིད་དུའོ་ལས་བྱེ་བའི་གཞིའོ། །
ཆོས་མ་ཡིན་པ་སྨྲ་བ་དག་གིས་དབྱེ་བའི་སེམས་ཀྱིས་མཚམས་
ཀྱི་ནང་དུ་ལས་ཐ་དད་པར་བྱས་ན་དེ་བྱེ་བ་ཡིན་ནོ། ། འདི་ལ་སོ་
སོའི་རང་གི་ལས་ནི་འཆགས་སོ། ། རང་གི་ཕྱོགས་དང་འཐུན་པ་མ་
ཡིན་པ་ལ་ནི་མི་འཆགས་སོ། ། དགེ་འདུན་གྱི་ནི་ཆོས་སྨྲ་བས་བྱས་
པ་ཉིད་ན་བྱས་པ་ཉིད་ཡིན་ནོ། ། འདི་ལ་གལ་ཏེ་གཟུ་བོ་དག་ཡོད་
ན་དགེ་སློང་མ་རྣམས་ལ་བསྟན་པར་བྱ་བ་ཉིད་ཡིན་ནོ། ། དེ་དག་
གི་ནི་ཆོས་ཀྱི་ཕྱོགས་དང་འཐུན་པ་དག་གིས་མི་མཐུན་པ་ཉིད་དོ་
རྗེས་སུ་ཞུགས་ན་དེ་ཉིད་ཉམས་སོ། ། དེ་མི་བྱའོ། ། དགེ་སློང་
མའི་དགེ་འདུན་ཕྱོགས་དང་གཞན་གྱི་ཕྱོགས་སུ་རྣམ་པར་གནས་པ་
ལ་གདམས་པར་བྱ་བ་ཉིད་ཡིན་ནོ། ། ཕྱེ་བ་ལ་ནི་དེ་ལྟ་མ་ཡིན་
ནོ། ། གསོལ་བ་ན་འཐུན་པ་ཉིད་ལ་ངེས་པར་སྦྱར་བར་བྱ་བ་ཉིད་
ཡིན་ནོ། ། དབྱར་གྱི་རྙེད་པ་ནི་ཆོས་སྨྲ་བ་དབང་བ་ཉིད་ཡིན་

ནོ། ། གཉིས་ཀ་འདུས་པ་ལ་བྱེ་བྲག་ཏུ་མ་བྱས་པར་བགོ་བཤའ་བྱ་
བ དགེ་འདུན་ལ་ཕུལ་བ་ཡང་ངོ༌། ། དེ་ལ་གལ་ཏེ་དགེ་འདུན་གྱི་
ཚད་ཉིད་ཡིན་ན་དེ་དག་གོ།གལ་ཏེ་ཉུང་བ་ཉིད་ཡིན་ལ་ཅིག་ཤོས་ནི་
དེ་ཉིད་ཡིན་ན་གང་གི་བང་བར་ཕུལ་བའོ། ། གལ་ཏེ་གཉིས་ཀའི་
ན་གཉི་གའོ། ། དེ་ལ་གང་ཟག་ལས་ཆ་ཉིད་ཡིན་གྱི་དགེ་འདུན་
ལས་མ་ཡིན་ནོ། ། ལས་བྱེ་བའི་གཞི་ཞུ་བ་དང་བྲམ་ཟེའི་བུ་མོའི་
སྐབས་རྫོགས་སོ། ། ། ལས་བྱེ་བའི་གཞི་རྫོགས་སོ། ། ། །
དགེ་འདུན་གྱི་དབྱེན་ནི་ཆོས་ལས་ཐ་དད་པའི་དངོས་པོར་
གསོལ་བས་སམ་དོན་དེས་ཚུལ་ཤིང་ལེན་དུ་གཞུག་པས་སོ། ། དབྱེ་
བར་བྱ་བ་དག་དགེ་འདུན་གྱི་ཚད་ཉིད་མ་ཡིན་པ་དང་མཚམས་ཀྱི་
ནང་ན་གཞན་དགེ་འདུན་གྱི་ཚད་དག་ཀྱང་མེད་པ་ཉིད་ཡིན་ན་དེ་
མི་འཆགས་སོ། ། ཆོས་དང་ཆོས་མ་ཡིན་པ་གཉིས་ཀ་དེ་བཞིན་ཉིད་
དུ་ཤེས་ན་མཚམས་མེད་པའོ། ། དབྱེན་ལ་ཆོས་སུ་འདུ་ཤེས་པས་
ཀྱང་ངོ༌། ། འཁོར་ལོ་བྱེ་བའི་གཞིའོ། །། །
འདུལ་བའི་མདོ། བམ་པོ་དགུ་བ་སྟེ་ཐ་མའོ། ། འཁྲུག་
ལོང་གི་རྒྱུ་བཞིའོ། ། དངོས་པོའི་དེ་བཞིན་ཉིད་ལ་ལོག་པར་བསྒྲུབ་
པ་དང་སྤོང་བ་དང་ལྟུང་བ་དང་བཅས་པ་ཉིད་དང་ལས་ལ་འཐུན་

པ་མི་སྦྱིན་པའོ། །རྒྱུ་དང་བོ་ལས་བྱུང་བ་ནི་རྒྱུད་གཅིག་ཏུ་བྱ་བས་
ཉེ་བར་ཞིའོ། ། རྒྱུ་གཉིས་པ་ལས་བྱུང་བ་ནི་འདི་དང་དག་པ་སྦྱིན་
པས་སོ། ། རྒྱུ་གསུམ་པ་ལས་བྱུང་བ་ནི་ཕྱིར་བཅོས་པ་དང་ངེས་
པར་འཛིན་པ་ལ་སྦྱར་བ་ཉིད་སྦྱིན་པས་སོ། ། ཐ་མའི་ནི་སྦྱིན་དུ་
གཞུག་པས་སོ། ། འགྱེད་པ་གཉིས་རང་གིས་མི་ནུས་ན་ཚོགས་པར་
དབྱུང་བ་དག་གིས་ལེགས་པར་བསྒྲུབ་པོ། ། དགེ་སློང་དག་གིས་
སོ། ། འདྲང་བ་དག་གིས་སོ་དེ་གཉིས་སོ། ། གཅིག་ཡན་ཆད་ཀྱིས་
སོ། ། གཟུ་བོ་དག་ལ་འདྲང་བར་བྱའོ། ། དེ་དག་དགེ་འདུན་གྱིས་
གཏན་དུ་བསྐོའོ། ། འདིར་འཐབ་མོ་མི་བསྐྱེད་པ་བསྐོ་བར་བྱ་བ་
ཉིད་དོ། ། ངོ་ཚ་ཤེས་ཤིང་བསླབ་པ་འདོད་པའོ། ། འདུལ་བ་ལ་
ཤིན་ཏུ་རྣམ་པར་ངེས་པའོ། ། རྩོད་པ་འབྱུང་བ་སྤྱོད་པ་ལ་མཁས་
པའོ། ། རྣམ་པར་ཞེན་པའོ། ། བརྟན་ཞིང་ཉེས་རྩོམ་མེད་པར་
འཇུག་པའོ། ། སྙོམས་པའོ། ། བརྡ་ཕྲད་པའོ། ། བརྡ་སྤྲོད་པར་
བྱེད་པའོ། ། མཁས་པའོ། ། དེ་དག་གིས་ཉེ་བར་མ་ཞི་ན་དགེ་
འདུན་ལ་དབུལ་ལོ། ། དེས་མ་ནུས་ན་གསལ་བ་དག་བསྐོའོ། །
དགེ་འདུན་གྱི་ཚད་ལས་མི་ཉུང་བ་དག་གོ།སྡེ་ཚན་དེས་མ་ནུས་ན་
རང་གིས་གསལ་བ་དག་བསྐོ་བ་ཉིད་དོ། ། མ་ནུས་ཤིང་གཞན་མི་
བྱེད་ན་གང་ལས་བླངས་པ་དེ་ལ་དབུལ་ལོ། ། ཕྱིར་འོངས་ན་དགེ་
འདུན་བཞི་བོས་རྩོད་པ་སྦེད་པ་བསྐོའོ། ། དེས་གནས་བརྟན་དང་

བཅས་སོ་སོར་ཐར་པ་དང་བཅས་པའི་དགེ་འདུན་གཞན་ལ་དབུལ་
ལོ། ། སྔར་བྱུང་བ་བརྗོད་དེ་དུས་ཟླ་བ་གསུམ་དུ་དབུལ་ལོ། །དེ་
ནི་དེའོ་ཕྱིར་ཕུལ་བ་ན་དེས་མདོ་སྡེ་དང་འདུལ་བ་དང་མ་མོ་འཛིན་
པ་དག་ལའོ་ཟླ་བ་དྲུག་ཏུའོ། ། དེ་དག་གིས་གནས་བརྟན་མཐུ་དང་
ལྡན་པ་ལའོ། ། ཐུག་པ་མེད་པར་རོ། ། དེས་དེ་གཉིས་ལས་བདག་
གིར་བྱ་བ་ཐ་ན་འདག་རྫས་དག་དང་སོ་ཤིང་ཡན་ཆད་ཅུང་ཟད་
ཀྱང་སྤང་བར་བྱའོ། ། ལྷན་ཅིག་འགྲེང་བ་དང་འདུག་པ་དང་ལྷན་
ཅིག་འཆགས་སར་འཚག་པ་དང་གཏམ་འདྲེ་བ་དང་ཕེབས་པར་སྨྲ་
བ་ཡང་ངོ༌། ། རྗེས་སུ་འབྲང་ན་དེ་དག་ལ་འདི་སྐད་ཅེས་ཚེ་དང་
ལྡན་པ་དག་ཁྱེད་ཅག་ལེགས་པར་གསུངས་པའི་ཆོས་འདུལ་བ་ལ་
རབ་ཏུ་བྱུང་ནས་འཐབ་པར་གྱུར་འཚང་འདྲུ་བར་གྱུར་རྩོད་པར་
གྱུར་འགྱེད་པར་གྱུར་ཅིང་གནས་པ་ནི་མ་རྙེད་དེ་རྙེད་པ་མ་ཡིན་
ནོ། ། ཉེས་པ་རྙེད་ཀྱི་ལེགས་པ་རྙེད་པ་མ་ཡིན་གྱིས་ཚེ་དང་ལྡན་པ་
དག་མ་འཐབ་ཅིག་འཚང་མ་འདྲུ་ཅིག་མ་རྩོད་ཅིག་མ་འགྱེད་ཅིག་
འགྱེད་པ་གཉི་ག་རྒྱལ་བ་མེད་དོ། ། རྒྱུག་པ་གཉི་ག་རྒྱལ་བ་མེད་དེ་
གཅིག་རྒྱལ་གཅིག་ཕམ་དུ་འགྱུར་རོ་ཞེས་བརྗོད་པར་བྱའོ། ། ཆེས་
མང་བའི་བློས་ལེགས་པར་གཞག་པ་ནི་ལེགས་པར་བསྒྲུབ་པའི་རྣམ་
པ་གཞན་ཡིན་ནོ། ། འདི་ནི་ཆོས་རྣམ་པར་གཏན་ལ་དབབ་པ་ལ་
སྲིད་ཀྱི་ཚུལ་ཁྲིམས་རྣམ་པར་གཏན་ལ་དབབ་པ་ལ་ནི་མི་སྲིད་

དོ། ། དེའི་སྐབས་ཀྱི་ཤེས་པ་ནི་འགྱེད་པ་གཉིས་དང་འབྲེལ་བ་ཡིན་
པའི་ཕྱིར་རོ། ། རྒོལ་བ་དང་ཕྱིར་རྒོལ་བ་དག་གིས་གཅེས་པར་
གཟུང་བ་ཉིད་དང་རབ་ཏུ་དམ་པ་ཉིད་དང་མི་བཟད་པ་ཉིད་ཡིན་
ཞིང་དེ་དག་བྱེ་བར་དོགས་པ་ཉིད་ཀྱིས་དེ་ལ་བསྟེན་པར་བྱའོ། །
བསྡམ་པར་བྱ་བ་ཉིད་མ་ཡིན་པའི་དོན་ལའོ། ། གནས་བརྟན་གྱི་
མཐར་ཐུག་པ་དག་ཡོངས་སུ་ཉོན་མོངས་པར་གྱུར་བ་དག་ལའོ། །
དགེ་འདུན་གཞི་བོས་སོ། ། འདི་ལ་ཚུལ་ཤིང་བྲིམ་པས་བློ་བཟུང་
བར་བྱ་བ་ཉིད་དོ། ། ཚུལ་ཤིང་བྲིམ་པ་བསྐོ་བར་བྱའོ། ། དེས་
ཚུལ་ཤིང་རྣམ་པ་གཉིས་དག་ཉེ་བར་གཞག་གོ།ཆོས་ཀྱི་ཚུལ་ཤིང་དག་
ནི་ཡ་ཡོ་མེད་པ་དང་ཁྱར་ཁྱོར་མེད་པ་དང་ཅས་ཅུས་མེད་པ་ཁ་དོག་
བཟང་བ་དང་དྲི་ཞིམ་པ་དང་རེག་པ་འཇམ་པ་ཉིད་དག་ཡིན་ལ་
ཅིག་ཤོས་ཀྱི་ནི་བཟློག་པའོ། ། དགེ་འདུན་ལ་འདུ་བར་གསོལ་
ལོ། ། ཚུལ་ཤིང་འབྲིམ་པར་འགྱུར་གྱི་ཐམས་ཅད་ཀྱིས་འདུ་བར་
བྱའོ་ཞེས་སོ། ། གལ་ཏེ་དེ་ལྟར་འདུ་བ་སྦྱིན་པས་ཚོགས་པ་ན་ཆོས་
མ་ཡིན་པའི་ཚུལ་ཞིང་ལྷག་པར་འགྱུར་བར་སེམས་ན་དྲིམ་པར་མི་
བྱའོ། ། འབྲིམ་པའི་ཚེ་ན་ལག་པ་གཡས་པས་ཆོས་ཀྱི་ཚུལ་ཤིང་དག་
གཟུང་ཞིང་གཡོན་པས་ཅིག་ཤོས་དག་གོ།དེ་དག་གཡོགས་ཏེ་སྔ་མ་
དག་སྣང་བར་བྱས་ནས་བརྗོད་པར་བྱའོ། ། གནས་བརྟན་འདི་
དག་ནི་ཆོས་ཀྱི་ཚུལ་ཤིང་ཡ་ཡོ་མེད་པ་ཁྱར་ཁྱོར་མེད་པ་ཅས་ཅུས་

མེད་པ་ཁ་དོག་བཟང་བ་དྲི་ཞིམ་པ་རེག་པ་འཇམ་པ་དག་ཡིན་གྱི་
ལོང་ཞིག་ཅེས་སོ། ། ཅིག་ཤོས་ཚོལ་ན་ཚིག་གཉིས་ཀྱི་བར་དུ་མི་
དབུལ་ལོ། ། གཡོགས་སམ་ཕྱེ་བ་གང་གིས་ཆོས་ཀྱི་མང་བར་འགྱུར་
བ་དེ་ལྟར་བྲིམ་པར་བྱའོ། ། ཚེ་དང་ལྡན་པ་ཁྱོད་ཀྱི་མཁན་པོ་དང་
སློབ་དཔོན་དང་མཁན་པོ་གཅིག་པ་དང་སློབ་དཔོན་གཅིག་པ་དང་
གཏམ་འདྲེས་པ་དང་ཕེབས་པར་སྨྲ་བ་དང་སྨོས་འདྲིན་དང་
འགྲོགས་བཤེས་ཀྱིས་ཆོས་ཀྱི་ཚུལ་ཤིང་བླངས་ཀྱིས་ཁྱོད་ཀྱིས་ཀྱང་
ཆོས་ཀྱི་ཚུལ་ཤིང་ལོང་ཞིག་ཁྱོད་དེ་དག་དང་ལྷན་ཅིག་རྩོད་པར་གྱུར་
ན་མ་ལེགས་སོ་ཞེས་རྣ་དྲུང་དུ་གཤུབ་པོ། ། ཆོས་མ་ཡིན་པའི་ཚུལ་
ཤིང་བླང་བར་མི་བྱའོ། ། མདོ་སྡེ་དང་འདུལ་བ་དང་མ་མོ་འཛིན་
པ་དག་ལ་མ་དྲིས་པར་མི་བྱའོ། ། དབྱེན་དུ་འགྱུར་བའི་བཟོད་པས་
མི་བྱའོ། ། ཆོས་མ་ཡིན་པས་མི་བྱའོ། ། དེ་གཉིས་འབྱུང་བར་
འགྱུར་བ་ཉིད་དུ་ཤེས་ན་མི་བྱའོ། ། མཉམ་པ་ཉིད་ན་ཉན་ཐོས་
ཆེན་པོའི་ཕྱིར་ཆོས་ཀྱི་ཚུལ་ཤིང་གཅིག་བླང་ངོ་། ། ཆོས་མ་ཡིན་
པས་ཉེ་བར་ཞི་བ་ལ་སྐྱོ་སྔོགས་མི་བྱའོ། ། གླེང་བའི་ཁ་ན་མ་ཐོ་བ་
མེད་པ་ལ་ནི་དག་པ་སྦྱིན་ནོ། ། གླེང་བ་དེ་ནི་རྣམ་པ་བཞི་སྟེ། །
གཞི་མེད་པ་དང་གཞན་རྗེས་སུ་བསྒྲུབས་པའི་དབང་གིས་དང་ཕྱིར་
བཅོས་པ་ལ་མི་ལྟོས་པའི་ཕྱིར་དང་སྨྱོན་པས་བྱས་པའོ། ། དང་བོ་
གསུམ་ལ་ནི་དྲན་པས་འདུལ་བ་སྦྱིན་ནོ། ། ཐ་མ་ལ་ནི་མ་སྨྱོས་པས་

འདུལ་བའོ། ། ལྟུང་བ་དང་བཅས་པ་ཉིད་ཀྱི་ཕྱིར་འཁྲུག་ལོང་རྣམ་
པ་གསུམ་སྟེ་ཕྱིར་འཕྲོས་པ་མེད་པ་དང་ཕྱིར་འཕྲོས་པ་དང་བཅས་པ་
རྣམ་པ་གཉིས་པོ་ཉི་ཚེ་བ་དང་དགེ་འདུན་མཐའ་དག་དང་འབྲེལ་
བའོ། ། དང་བོ་ལས་ནི་ཁས་བླང་བའི་བྱ་བས་ཕྱིར་བཅོས་སོ། །
གཉིས་པ་ལས་ནི་མངོན་སུམ་གྱིས་འདུལ་བས་སོ། ། གསུམ་པ་ལ་ནི་
རྩེ་བཀྲམ་པ་ལྟ་བུས་སོ། ། འདི་ལ་མང་བོ་དག་གི་དོན་དུ་དགེ་
འདུན་མ་ཡིན་པ་ལ་བཤགས་པར་བྱ་བ་དག་ནི་གཅིག་གིས་ཕྱིར་
བཅོས་པར་བྱའོ། ། དུ་མ་དག་ཅིག་ཅར་དུ་ཡང་ངོ༌། ། གང་ཡིན་
པ་ཞེས་སྨོས་པ་དང་ཤེས་པ་སྣང་བར་བྱ་བས་སོ། ། ཕྱོགས་གཞན་
གྱིས་ཀྱང་འཐུན་པ་དེ་དག་ལའོ། ། ཁས་མི་ལེན་པ་དང་དོན་མེད་
པ་ལ་ནི་བཤགས་པ་མི་འཆགས་སོ། ། ལྷན་ཅིག་པའི་དངོས་པོས་
གླེང་བ་ཉིད་དུ་རུང་ངོ༌། ། གླེང་བ་བོ་ཉིད་ཀྱང་དེ་བཞིན་ནོ། །
འདི་ལ་གྲངས་ཀྱི་བྱེ་བྲག་ནི་ངེས་པ་མེད་དོ། ། གླེང་བ་པོ་ལུས་དང་
ངག་དག་གིས་བསྡམས་པ་ཉིད་དང་སྡེ་སྣོད་དག་ཤེས་པ་ཉིད་དང་
དགེ་འདུན་གྱི་ནང་དུ་བསམས་བཞིན་དུ་ཆོས་དང་འདུལ་བ་ལ་ལོག་
པ་དང་དེ་ལས་བཟློག་པ་དག་མི་སྟོན་པ་ཉིད་ཅེས་བྱ་བ་གསུམ་དང་
ལྡན་པ་ལ་གུས་པར་བྱའོ། ། ཚུལ་ཁྲིམས་འཆལ་བ་དང་ལོག་པར་
སྟོན་པ་ལ་འཐུན་པར་མི་བྱའོ། ། རྣམ་པ་དེ་ལྟ་བུ་མ་ཡིན་པ་སྡེ་སྣོད་
དང་འཛིན་ཅིང་མི་ཤེས་པ་ལ་ནི་བློན་གདབ་པར་བྱའོ། ། དེ་ལ་

བསམ་པ་རྟོགས་པར་བྱ་བའི་ཕྱིར་བརྒལ་ཞིང་བརྟག་པར་བྱའོ། །
གནས་སུ་མི་གཞག་པས་སོ། ། གནས་ནི་དུས་དང་ཡུལ་དང་སྤྱོད་
ལམ་དང་རྗེས་སུ་བསྒྲུབ་པ་དག་གོ།གནས་གཞན་ཏུ་འཕོ་བ་དང་རྙོག་
པ་ཅན་དུ་གྱུར་ན་གླེང་བ་མི་འཆགས་སོ། ། གླེང་བས་ཁས་བླངས་
ན་མཐར་ཐུག་པ་ཡིན་ནོ། ། སྨྲ་བ་པོ་བདེན་པ་མཐོང་བ་ཉིད་དང་
ཡོན་ཏན་ལས་ཆེས་མཆོག་ཏུ་གྱུར་བ་ཁྱིམ་པ་ཡང་རུང་བ་གཞན་ཚད་
མར་བྱའོ། ། གཞན་དང་བཅས་པ་ཉིད་ཡིན་ན་ཚིག་བསྟུན་པར་
བྱའོ། ། ཐེ་ཙོམ་ཉིད་དུ་གྱུར་ན་ཤེས་པ་ཉིད་མ་ཡིན་ནོ། ། དེ་ལས་
ངེས་པར་གྱུར་བ་ནི་ཁས་བླངས་པ་དང་འདྲའོ། ། ལྟུང་བའི་ཕྱིར་
རྩོད་པ་འདི་ལ་དེའི་ངོ་བོ་ཉིད་ཚོལ་བ་དང་མཐུན་པ་སྦྱིན་པར་བྱ་བ་
ཉིད་དོ། ། ངེས་པ་དང་བྲལ་བ་ནི་ཁྱད་དུ་གསོད་པ་ཡིན་ནོ། །
དགེ་འདུན་ལ་ཁས་བླངས་ནས་ཁྱད་དུ་གསོད་ན་ངེས་པར་འཛིན་དུ་
གཞུག་པའི་ཕྱིར་ངེས་པར་སྦྱོར་བ་སྦྱིན་ནོ། ། དེ་ནི་དེའི་ངོ་བོ་ཉིད་
ཚོལ་བ་ལ་ཕན་པ་ཡིན་པའི་ཕྱིར་དེའི་ངོ་བོ་ཉིད་ཚོལ་བ་དང་འཐུན་
པ་ཉིད་དོ། ། ཁ་ཅིག་གིས་ནི་འདི་ནན་ཏུར་གྱི་ཚུལ་དུ་བསྟན་
ཏོ། ། དེ་ནི་མི་བཟང་སྟེ་མདོ་སྡེ་དང་འགལ་བའི་ཕྱིར་རོ། ། ཉེ་
བར་ཞི་བ་ཉིད་ཀྱིས་སྡེ་ཚན་ལས་ལོགས་ཤིག་ཏུ་མཛད་པར་ནི་མི་
བཞེད་དོ། ། བསྡིགས་པ་ལ་སོགས་པ་ནི་དེ་ཉིད་ཡིན་པས་རྣམ་པར་
མ་བཞག་པའི་ཕྱིར་རོ། ། དེ་ཤེས་བཞིན་དུ་ཁྱད་དུ་གསོད་དོ་སྙམ་

ན་ཡོད་བཞིན་དུ་མ་མཐོང་བ་ཉིད་ཀྱི་ཤེས་པ་སྐྱེ་བའི་ཕྱིར་རོ། ། ཉེ་
བར་ཞི་བར་བྱ་བའི་ཕྱིར་འབད་པ་མི་བྱའོ། ། རྩོད་པའི་
གཞིའོ། ། ། ། །
ཞི་བ་ཐམས་ཅད་ནི་བྱ་བའི་ཕྱིར་རྩོད་པ་ལ་འཇུག་གོ།ཁ་
བསྐོང་བར་འོས་པ་མ་ཡིན་པ་ལ་ནི་དགེ་འདུན་གྱི་ཐ་སྙད་ལ་ཚོགས་
པར་དབྱུང་བ་ཉིད་མ་ཡིན་ནོ། ། གཞན་གྱི་དག་ལ་ནི་བསྙེན་པར་
རྫོགས་པ་དང་བཅས་པ་རྣམས་ཀྱི་དབང་དུ་བྱའོ། ། བུད་མེད་
རྣམས་ཀྱི་ནི་སྐྱེས་པས་རིགས་པ་ཉིད་དོ། ། སྲོག་གམ་བསྙེན་པར་
རྫོགས་པ་ལས་ཉམས་ན་ཉེ་བར་ཞི་བ་ཉིད་ཡིན་ནོ། ། སྤང་བ་ཉིད་
ནས་གཞན་གྱི་ཕྱོགས་ཉིད་ཀྱི་བར་དུ་གྱུར་ན་ཡང་ངོ༌། ། གཞན་དུ་
སོང་ངམ་ནད་ཀྱི་རྣམ་པ་ཡུན་རིང་བོས་བཏབ་ན་ཡང་ངོ་། ། དོན་
སྦྱིན་པར་བྱེད་པའམ་མངོན་པར་བརྩོན་པའོ། ། རྩོད་པའི་གཞི་ཞུ་
བའི་སྐབས་སོ། ། རྩོད་པའི་གཞི་རྫོགས་སོ། ། །། །
སོ་སོར་ཐར་བའི་སྡོམ་པས་མཆོག་ལ་རབ་ཏུ་བྱུང་བས་ཕྱག་
བྱའོ། ། མཉམ་ན་རྒན་པ་ལའོ། ། མཚན་ཐ་མི་དད་པ་ལའོ། །
སྐྱེས་པ་མི་དམན་པ་ལ་བུད་མེད་ཀྱིས་སོ། ། ས་གཞན་ན་གནས་པ་
དང་ཉམས་པ་དང་དགེ་སློང་མ་སུན་ཕྱུང་བ་དང་ཆོས་མ་ཡིན་པའི་
ཕྱོགས་དང་འཐུན་པ་དང་ཐ་དད་པར་གནས་པ་དང་མཚམས་མེད་

པཁྱས་པ་དང་ཉལ་བ་དང་སྙོམས་པར་ཞུགས་པ་དང་བྲེལ་བ་དང་
སེམས་གཞན་དུ་སོང་བ་དང་རྒྱབ་ཀྱིས་ཕྱོགས་པ་དང་ཁྱིམ་གཞན་ན་
འདུག་པ་དང་ཟས་ཀྱི་གྲལ་ན་འདུག་པ་མ་གཏོགས་སོ། ། ཁྱིམ་པས་
རབ་ཏུ་བྱུང་བ་ལའོ། ། ཐམས་ཅད་ཀྱིས་སངས་རྒྱས་ལའོ། །
གཙུག་ལག་ཁང་བྱའོ། ། ངོས་གཅིག་གི་དབུས་སུ་དྲི་གཙང་ཁང་བྱ་
བ་ཉིད་དོ། ། དེའི་མདུན་དུ་སྒོ་ཁང་ངོ་། ། གྲུ་བཞི་བཟང་བ་ཉིད་
དོ། ། ཁྱམས་གསུམ་པ་ཡང་ངོ༌། ། མནོད་པར་བྱའོ། ། གཙུག་
ལག་ཁང་དུ་གནས་པར་བྱའོ། ། གཞན་དག་དགེ་འདུན་གྱི་གཞིར་
དགེ་འདུན་གྱི་ཕྱིར་རམ་གང་ཟག་དགེ་སློང་གི་ཕྱིར་གནས་ཀྱི་གཞི་
ཕྱེད་པ་རྗེས་སུ་གནང་བར་བྱའོ། ། གལ་ཏེ་སྦྱིན་བདག་ཡོད་ན་དེས་
རྗེས་སུ་གནང་ནའོ། ། གྲོང་ཁྱེར་གྱི་ཕྱི་རོལ་ལམ་ནང་དུ་བསྟི་བའི་
གནས་དག་རུང་ངོ་། ། རང་གི་ཁྲོན་པར་བར་དུ་གཅོད་པའི་ཕྱིར་
རྩིག་གུ་བྱ་བས་ཀུན་ཏུ་ཆགས་པའི་ཤེས་པ་བསལ་བར་བྱའོ། ། སྙིམ་
པ་བཀང་སྟེ་བླུད་པས་བུད་མེད་རྗེས་སུ་བཟུང་བར་བྱ་ཞིང་ཆུའི་རྒྱུན་
མི་ཆད་པར་བླུགས་པར་མི་བྱའོ། ། དེའི་དུས་ཉིད་ཀྱི་དབྱར་གྱི་ནང་
དུ་འོངས་པ་ནི་རྙེད་པ་དབང་ངོ༌། ། ཟ་ཞིང་རྙེད་པ་མ་བྱིན་པ་ལ་ནི་
ལས་མི་རིགས་སོ། ། ལས་སུ་ནི་གཞོན་རིམས་ནས་མཐར་གྱིས་
བསྐོའོ། ། རྙེད་པ་མི་འཐོབ་པ་ལ་ཟས་སྦྱིན་པར་བྱ་བ་ཉིད་དོ། །
གཞན་གྱི་རྙེད་པ་ལ་འདུ་བར་མི་བྱའོ། ། དེའི་དོན་དུ་མ་སོང་བ་དྲོ་

ལ་བབ་ནས་གཙུག་ལག་ཁང་གཞན་དུ་ཟ་བ་ལ་ནི་ཉེས་པ་མེད་
དོ། ། མུ་གེའི་ཚེ་རང་གི་མ་ཁྱེར་བ་ལ་ཡང་ངོ་། ། དགེ་སློང་གི་ཚོད་
ཉིད་པས་ལྷག་པ་ཉིད་ལ་བླངས་པ་ཡང་ངོ༌། ། གཙུག་ལག་ཁང་
ཡལ་བར་མི་དོར་རོ། ། ཕྱིར་བཅོས་པའི་ཕྱིར་སྦྱིན་བདག་སྤྲོ་བར་
བྱའོ། ། མ་གྲུབ་ན་དགེ་འདུན་གྱི་ལས་ཇི་ཙམ་གྱིས་ནུས་པ་ངེས་
པར་སྦྱར་རོ། ། རང་གིས་ཀྱང་ཕྱིར་བཅོས་པར་བྱའོ། ། རྙེད་པ་
ནོད་པས་གཙུག་ལག་ཁང་གི་ཕྱི་དོར་བྱའོ། ། དད་པའི་རྙེད་པ་ནི་
གཙུག་ལག་ཁང་ཉིད་ཀྱི་མ་ཡིན་ནོ། ། གཙུག་ལག་ཁང་ནས་སྒོ་
བཅད་དེ་འགྲོ་བར་བྱའོ། ། བསྲུངས་མ་ཡང་བཞག་སྟེའོ། ། དེ་ལ་
ཟན་མེད་ན་སྦྱིན་ནོ། ། དེས་ཆོམ་རྐུན་པའི་རང་དབང་ཉིད་མེད་
པར་ངེས་པར་མི་ཤེས་པར་སྒོ་དབྱེ་བར་མི་བྱའོ། ། ཁང་སྟེང་དུ་
འཛེགས་ཏེ་བལྟ་བ་དང་ཁྱོད་རིམས་ཀྱིས་མ་བཏབ་བམ་ཞེས་བརྡ་
སྐད་བརྗོད་པ་ནི་འདིར་ཐབས་ཡིན་ནོ། ། གནས་དང་མིང་དང་ཕ་
མ་ལ་སོགས་པ་སོ་སོར་ཤེས་པར་བྱེད་དུ་གཞུག་པ་ཡང་ངོ༌། ། ཡིད་
མི་ཆེས་ཤིང་འཇིགས་པ་དང་བཅས་པ་ཉིད་ལ་སྒོ་དབྱེ་བར་མི་
བྱའོ། ། དགོན་པ་པས་ཁྱི་བཅང་བར་བྱའོ། ། དེས་ནང་བར་སྔར་
ལངས་མ་ཐག་ཁོ་ནར་གཙུག་ལག་ཁང་དང་མཆོད་རྟེན་གྱི་འཁོར་ས་
བལྟ་བར་བྱའོ། ། གལ་ཏེ་དེས་བཤང་བ་བྱས་ན་དོར་བར་བྱ་ཞིང་
གལ་ཏེ་གཅི་བ་བྱས་ན་ཕྱི་བར་བྱ་གལ་ཏེ་སྡེར་མོ་དག་གིས་དྲད་ན་

མཉམ་པར་བྱའོ། ། དེ་དག་གི་གནས་དག་ཏུ་དཀྱིལ་འཁོར་
བྱའོ། ། དེ་ལ་ལྷུང་བཟེད་ཀྱི་ལྷག་རོལ་སྦྱིན་ནོ། ། མཆོད་རྟེན་དང་
གཙུག་ལག་ཁང་གི་ཉེན་ཀོར་གྱི་ཕྱི་རོལ་ཏུའོ། ། སྤྱོད་ལམ་ཅི་འདོད་
པས་ལུང་དབོག་གོ།གསར་བུས་མནོད་པའི་ཕྱིར་ནི་ཁམས་སྙོམས་པ་
ཉིད་དྲིས་ཏེ་ཕྱག་བྱ་བ་སྔར་བཏང་བའི་སྤྱོད་ལམ་བསྟེན་པར་
བྱའོ། ། ཐལ་མོ་སྣོལ་ཏེ་བཅང་ངོ་། ། ལུས་དང་སེམས་བཏུད་དེ་
དྲང་བོར་རོ། ། འཆག་པ་ན་གོམ་པ་སྲི་བས་བཅག་པའིའོ། །
འགྲེང་བ་ན་འགྲེང་བའིའོ། ། འདུག་པ་དང་ཉལ་བ་ན་འདུག་
པའིའོ། ། སྟན་ཆེས་དམའ་བ་ལའོ། ། གསར་བུས་ནི་བསྒོ་
ནའོ། ། མ་བསྒོ་ན་ཙོག་པུས་སོ། ། མནོད་པར་བྱ་བ་མང་བ་ཉིད་
ན་ཞུ་བར་བྱའོ། ། ཐོས་པའི་ཉེན་ཀོར་མ་གཏོགས་པ་སྣང་བའི་ཉེན་
ཀོར་དུ་འདུག་སྟེ་ཁ་ཏོན་བྱའོ། ། གདམ་ངག་ནི་མཐའ་གཅིག་ཏུ་
སོང་སྟེ་བསྒྲུབ་པར་བྱའོ། ། ལུང་འབོག་པ་དང་མནོད་པ་ནི་ཤིན་ཏུ་
ལེགས་པར་ཀླགས་པ་དང་ཤིན་ཏུ་ཡོངས་སུ་བྱུང་བ་དང་ཐེ་ཚོམ་མེད་
པར་བྱས་ཏེའོ། ། གནས་ཁང་དང་ཟས་ལ་བསྐོ་བ་དང་ཐུག་པ་དང་
བག་ཚོས་དང་ཤིང་ཐོག་འདྲིམ་པ་བསྐོ་བར་བྱའོ། ། བར་བུར་
འདྲིམ་པ་ཡང་ངོ་། ། ལྷག་རོལ་ཕྱི་དེ་ཉིན་པར་བྲིམ་པར་བྱ་བ་ནི་དེ་
ཞེས་བྱའོ། ། སྣོད་སྤྱད་འབྲུབ་པའོ། ། དབྱར་གྱི་རས་ཆེན་ནོ། །
སྲ་བརྐྱང་ངོ༌། ། གོས་དག་གོ།འགེད་པ་ཡང་ངོ༌། ། དགེ་སྐོས་དང་

མངག་གཞུག་པ་དག་གོ།སྡེར་སྤྱད་འབྲིམ་པའོ། ། དེ་དག་བྲིམ་པ་
དང་ཟན་གྲུ་ནས་བྲུབ་པ་ནི་དེའི་ལས་ཡིན་ནོ། ། ཆུའི་ཞལ་ཏ་
པའོ། ། མཛེས་ཆོས་སོ། ། དེས་བལྟས་ཏེ་རབ་ཏུ་བྱུང་བ་རྣམས་མི་
མཛེས་པ་བསྟེན་ན་སེ་གོལ་གྱི་སྒྲ་སྔོན་དུ་བཏང་སྟེ་མཛེས་པ་ལ་ངེས་
པར་སྦྱར་བར་བྱའོ། ། འདི་ལྟ་སྟེ་ཟས་ལ་སྒྲ་བསྐྱུང་བ་ཉིད་དང་
ཤིན་ཏུ་བསྡམས་པ་ཉིད་དང་ཤིན་ཏུ་ནོག་ཐུབ་པ་ཉིད་ཀྱིས་སོ། །
མཆོད་རྟེན་ལ་ཕྱག་བྱ་བ་ལ་སྒྲ་བསྐྱུང་བ་ཉིད་དང་རྒན་རིམས་ཉིད་
ཀྱིས་སོ། ། བང་རིམ་གྱི་ཞལ་ཏ་བའོ། ། དེས་དང་བོར་ཟན་ཟོས་
ཏེ་དབྱུ་གུ་བླངས་ནས་ཟན་ཟ་བ་དག་ལ་ཁྭ་དང་བྱེའུ་དང་ཕུག་རོན་
ལ་སོགས་པ་དག་བཟློག་པར་བྱའོ། ། གནས་མལ་འབོག་པ་དང་
གནས་མལ་བྱི་བོ་འབོག་པའོ། ། ཟས་རུང་བ་དང་བཅས་པ་ཉིད་
ཡིན་ན་མི་དག་འོང་བ་ལ་སྒེའུ་ཆུང་བསྲུང་བའོ་གནས་མལ་གྱི་
གཞིའོ༎ །། ཕྱག་འཚལ་བའི་གནས་མུན་ཁྲོད་དུ་ཕྱག་དང་བཅས་
པའི་ཚིག་བརྗོད་པར་བྱའོ། ། ཉེ་འཁོར་དུ་གྱུར་བ་གཞན་གྱིས་ཕྱག་
བྱ་བར་བརྩམས་པ་ལ་ཕྱག་མི་བྱ་བར་མི་བྱའོ། ། ཚངས་པའི་ཕྱག་
གིས་ནི་དེ་བྱས་པ་ཉིད་ཡིན་ནོ། ། ནང་དང་བཅས་པ་ལ་ཕྱག་མི་
བྱའོ། ། ཕྱག་འཚལ་བ་ལ་ཨ་རོཀྟ་ཞེས་མི་བྱ་བར་མི་བྱའོ། །
འདས་པ་ན་ཕྱག་བྱ་བ་ཡིན་པ་ལ་ནི་ཕྱག་མི་བྱ་བ་ཉིད་མ་ཡིན་ནོ། །
སྦགས་པ་ལ་ཕྱག་མི་བྱའོ། ། སྦགས་པས་མི་བྱའོ། ། དེ་བདག་གིར་

མི་བྱའོ། ། སྦགས་པ་ལས་མི་བྱའོ། ། སྦགས་པ་ནི་རྣམ་པ་གཉིས་
ཏེ། ། ཐ་ན་སོ་ཤིང་ཡན་ཆད་ཟ་བས་དང་། ། ཐ་ན་དེའི་ས་བྱི་དོར་
བྱེད་པ་ཡན་ཆད་མི་གཙང་བས་སོ། ། འདི་ལ་གཅེར་བུ་ཉིད་དང་
གོས་གཅིག་པ་ཉིད་ནི་སྦགས་པ་དང་འདྲའོ། ། ཕྱག་ནི་རྣམ་པ་
གཉིས་ཏེ་ཡན་ལག་ལྔས་འཚལ་བ་དང་སྐྱིད་པ་ལ་འཁྱུད་པས་འཚལ་
བའོ། ། སྦྲིད་པ་བྱུང་བ་ལ་སོས་ཞེས་བརྗོད་པར་མི་བྱ་སྟེ་རྒན་
ཞུགས་དང་ཁྱིམ་པ་ལ་ནི་མ་གཏོགས་སོ། ། གསར་བུ་དེ་ལ་ནི་ཨ་
རོཀླུ་ཞེས་བྱའོ། ། རྒན་པོ་ལ་ནི་ཕྱག་བྱའོ། ། སྦྲིད་པ་བྱུང་ན་ཡང་
ངོ་། ། དེ་བཞིན་གཤེགས་པ་ལ་ཚེ་དང་ལྡན་པ་དང་མིང་དང་རུས་
བརྗོད་པས་ཀུན་ཏུ་སྤྱད་པར་མི་བྱའོ། ། ཉེ་བའི་ཚིག་དང་བྲལ་བར་
དེའི་མཚན་ནམ་གདུང་སྨོས་པར་མི་བྱའོ། ། རྒན་པའི་མི་བྱའོ། །
འདི་ལ་གནས་བརྟན་དང་ཚེ་དང་ལྡན་པ་ནི་ཉེ་བའི་ཚིག་ཉིད་ཀྱིས་
ཚུལ་དང་འཐུན་པ་ཡིན་ནོ། ། སྔ་མ་ལ་ནི་མ་ཡིན་ནོ། ། ལག་གི་
བླས་འགྲོ་བ་དང་འོང་བ་དང་ལྡན་པའི་གཞིར་གཙུག་ལག་ཁང་རབ་
ཏུ་གནས་པར་བྱའོ། ། ཤིང་ལྗོན་པ་དང་རྫིང་བུ་དང་འཆག་ས་དག་
ཀྱང་ངོ་། ། ཉེན་ཀོར་དང་ངོ་། ། རྒྱུན་ལུགས་དང་ཀླག་ཅོར་དང་
སྒྲ་དང་དུག་རིང་ཆུང་བར་བྱའོ། ། སྦྱིན་པ་བོས་རྗེས་སུ་གནང་ན་
གཙུག་ལག་ཁང་བྱ་བའི་དངོས་པོ་ལས་དེའི་བྱ་བའི་སྤྱད་བྱའོ། ། དེ་
གཞག་པའི་ཁང་བ་སྦྱིན་ནོ། ། དེར་དགོས་པའི་འབྲུ་མར་ལ་སོགས་

པ་ཚོད་རན་པར་ཉོའོ། ། ལག་གི་བླས་སྤྱི་བུངས་ཇི་འདྲ་བ་དེ་འདྲ་
བར་བཟའོ། ། གནས་དེའི་གཙུག་ལག་ཁང་མེད་པ་ཉིད་ཡིན་ན་
ཉེན་ཀོར་གྱི་གཙུག་ལག་ཁང་གིའོ། ། སྣུམ་བག་གི་རྙེད་པ་མནོད་དོ།
། གཙུག་ལག་ཁང་དག་གི་རྩེག་མ་ཉིད་ཀྱི་མཐའ་ནི་ལྔའོ། ། དགེ་
སློང་མ་རྣམས་ཀྱི་རྩེག་མ་ནི་གསུམ་མོ། ། དྲི་གཙང་ཁང་དང་སྒོ་
ཁང་སྟེང་གི་བསིལ་ཁང་དག་ནི་རྩེག་མ་གཉིས་ཀྱིས་ལྷག་པར་
བྱའོ། ། དེ་དག་ལྕི་བས་འཇིག་པ་ཉིད་ཡིན་ན་རྩེག་མ་གཞིག་པ་ལ་
ཁ་ན་མ་ཐོ་བ་མེད་དོ། ། བརྩམས་པ་བསྐྱེད་པའམ་བསྐྱུང་བར་བྱ་
བའི་ཕྱིར་གཞིག་པ་ཡང་ངོ་། ། མཆོད་རྟེན་དང་སྐུ་གཟུགས་དག་ནི་
བསྐྱེད་པ་ཉིད་ཀྱི་ཕྱིར་རོ། ། རྙིངས་པ་ཉིད་ཀྱི་ཕྱིར་ནི་ཟིན་ཀྱང་
མཉམ་པའི་ཕྱིར་ཡང་ངོ་། ། ཕྱོགས་ཅིག་ཕྱིར་བཅོས་པའི་ཕྱིར་ཡང་
ངོ༌། ། གདུགས་ལ་སོགས་པ་དབོག་པ་ཡང་ངོ་། ། གཞན་གདགས་
པའི་ཕྱིར་ཡང་ངོ་། ། དེའི་དོན་དུ་ཉེ་བར་མ་བཞག་པར་དབོག་
པརམི་བྱའོ། ། སྐྱེས་པའི་རབས་ལ་སོགས་པའི་རི་མོ་དང་སངས་
རྒྱས་ཀྱི་བཀའི་ཡི་གེ་དག་ཀྱང་ངོ་། ། བྱིད་པའི་བྱེ་བྲག་ཁོ་ན་བྱ་བའི་
ཕྱིར་རོ། ། རྩོམ་པར་བྱེད་པས་མ་བྱས་ན་གཞན་གྱིས་ལྷག་མ་
བྱའོ། ། གལ་ཏེ་དགེ་འདུན་གྱི་ཕྱིར་ཕྱེད་བརྩིགས་ན་ཁར་ལན་སྦྱིན་
པར་བྱ་བ་ཉིད་དོ། ། དེས་བསྟང་བའི་དུས་ནི་གལ་ཏེ་དགུན་ཡིན་
ན་ཟས་ཀྱི་འོག་རོལ་ཏུའོ། ། གལ་ཏེ་སོ་ཡིན་ན་ཟས་ཀྱི་མདུན་རོལ་

ཏུའོ། ། ཟས་ཀྱི་བྱ་བའི་དུས་ལུས་པར་རོ། །དེ་ལས་བྱི་དོར་མ་
བྱས་པར་འཚོ་བ་ལ་འཇུག་པར་མི་བྱའོ། ། དེའི་མཐའ་ནི་རྐང་ལག་
བཀྲུས་པ་ཉིད་དོ། ། ལག་གི་བླས་ཁྱེའུ་སུས་སྦྱོར་དུ་གཞུག་གོ།ཟས་
ཀྱི་འོག་རོལ་ཏུ་ན་སྐོམ་དང་རྐང་ལག་བསྐུ་མཉེ་བྱའོ། ། གནས་ཁང་
གི་སྒོ་གདོད་དོ། ། སྒོ་གླེགས་གཞུག་གོ།ལག་གཟུངས་དང་ཡང་མིག་
དང་ཀོ་བའི་དུམ་བུ་དག་གོ།སྐར་ཁུང་གདོད་དོ། ། དཀྱིལ་དུའོ་ཕྱི་
རུབ་ལ་ནང་ཡངས་པ་རྒྱ་མཚོའི་རྣམ་པ་ལྟ་བུའོ། ། དྲ་བ་གཞུག་གོ་
སྒོ་གླེགས་སོ་འཁོར་གཏན་དང་གནམ་གཟེར་དང་འཕྲེད་གཏན་
དག་གོ།དབྱུག་གུ་སྐམ་ཁ་བཅང་ངོ་གསོར་གྱིས་གཙུབ་པས་རྒྱུའོ། །
གནས་ཁང་གི་མདུན་དུ་ཁྱམས་བྱའོ། ། སོ་ཕག་གི་གཅལ་བདུན་
ནམ་བརྒྱད་གཞུག་གོ།དེའི་སྟེང་དུ་ཀ་རྟེན་གྱི་སྤང་ལེབ་པོ། ། དེའི་
སྟེང་དུ་ཀ་བའི་ཚར་དག་གོ།དེ་དག་གི་སྟེང་དུ་ཀ་ཞུའི་འདབ་མ་དག་
གོ་དེ་དག་གི་སྟེང་དུ་གདུང་མ་དག་གོ་དེ་དག་གི་སྟེང་དུ་ཕྱམ་དག་གོ།
དེ་དག་གི་སྟེང་དུ་སྤང་ལེབ་དག་གོ།དེ་དག་གི་སྟེང་དུ་སོ་ཕག་དགྲམ་
མོ། ། དེ་དག་གི་སྟེང་དུ་སོ་ཕག་གི་ཕྱེ་མའི་འཇིམ་པའོ། ། མི་ལྟུང་
བར་བྱ་བའི་ཕྱིར་ལན་ཀན་བྱའོ། ། མི་འགུལ་བར་བྱ་བའི་ཕྱིར་ཤར་
བ་གཞུག་གོདེ་ལྕགས་ཀྱི་གཟེར་བུ་དག་གིས་སྦྱར་རོ། ། འཛེག་པའི་
ཕྱིར་ཐེམ་སྐས་བྱའོ། ། འོག་ཏུ་རྡོ་ལས་བྱས་པ་བར་དུ་ས་ལས་བྱས་
པ་སྟེང་དུ་ཤིང་ལས་བྱས་པའོ། ། ཡ་གད་ལས་འཛེག་པར་བྱའོ། །

 ཤིང་དང་སྨྱུག་མ་དང་ཐག་པ་ལས་བྱས་པ་ཡང་ངོ་། ། རྫིང་བུ་དང་
སྒོ་ཁང་དུ་རྫབ་མི་འབྱུང་བར་བྱ་བའི་ཕྱིར་སོ་ཕག་གི་གཅལ་གཞུག་
གོ།དེའི་སྟེང་དུ་སོ་ཕག་གི་ཕྱེ་མའི་འཇིམ་པའོ། ། དེའི་སྟེང་དུ་རྡོ་
ཐལ་གྱིས་སོ། ། མེད་ན་རྐང་བ་སྐྱབ་པའི་ཕྱིར་ཤིང་གི་སྤང་ལེབ་
པོ། ། ཡང་ན་བར་བར་དུ་སོ་ཕག་དག་གོ།མཆོད་རྟེན་ལ་ཡང་དེ་
བཞིན་ནོ། ། འདི་ལ་དེ་འདོམ་གང་ཙམ་བྱས་པ་ཉིད་ན་བྱས་པ་
ཉིད་དོ། ། སེང་གེའི་ཁྲི་གྲུ་བཞི་བྱའོ། ། རྐང་བ་དག་ལ་སེང་གེའི་
གདོང་ཉིད་དོ། ། སྤོ་བའི་དོན་དུ་གཟུང་བའི་ཕྱིར་བཞི་བོ་དག་ལ་
ལྕགས་ཀྱི་ཡང་མིག་དག་གདགས་སོ། ། ཐག་གུ་དག་གིས་བཏག་གོ།
དེར་སྟན་ནང་ཚངས་ཅན་གཞག་གོ་སྟེང་དུ་བླ་རེའོ། ། སྤྱང་བ་དག་
གོ་བརྟན་པ་ལ་ནི་སོ་ཕག་ལས་བྱས་པའི་ཐེམ་སྐས་བྱའོ། ། སྤོ་བ་ལ་
ནི་ཤིང་ལས་བྱས་པའོ། ། མ་འབྱོར་ན་ཡ་གད་དོ། ། རྐང་རྟེན་
ཡང་ངོ་། ། མཆོད་པའོ། ། སྟེང་དུ་ལོ་མའི་ཆུན་པོའམ་རྩྭའི་ཆུན་
པོ་གཞག་གོ།འདི་ནི་རྐང་བ་གཉིས་མི་འཕྱང་བར་བྱ་བའི་ཕྱིར་
རོ། ། འདི་ནི་རྡོས་འགྲུབ་པོ། ། ཟན་ཟ་བ་རྣམས་ལ་ཁྭ་དང་བྱེའུ་
དང་ཕུག་རོན་དག་གིས་མི་འཚེ་བར་བྱ་བའི་ཕྱིར་བྱ་རྒྱུ་བྱའོ། ། དེ་
ནི་རྣམ་པ་བཞིའོ། ། མུན་ཛ་ལས་བྱས་པ་དང་བལ་བ་ཛ་ལས་བྱས་
པ་དང་ཤ་ན་ལས་བྱས་པ་དང་རས་བལ་ལས་བྱས་པའོ། ། གྲྭ་བཞི་
དག་ཏུ་གཟུང་གཟེར་གདབ་པོ། ། དེ་དག་ལ་གདགས་སོ། ཤིང་

་
གི་ནི་འཆག་པ་དང་འདྲུལ་བས་དེའི་ཕྱིར་ལྕགས་ལས་བྱས་པ་དག་གོ།
དེའི་ཕྱོགས་གཅིག་ཏུ་མཐོང་ས་གདོད་དོ། ། ཟན་ཟོས་ཟིན་ནས་
འཇུག་པར་བྱ་བའི་ཕྱིར་རོ། ། དེ་དྲོ་ཀར་དགབ་པོ། ། དབྱར་
དག་ཁྱམས་སུ་ཆུ་མི་འབྱུང་བར་བྱ་བའི་སྤང་ལེབ་དག་གོ།ཀ་བའི་
བར་དག་ཏུའོ། ། སྣང་བར་བྱ་བའི་ཕྱོགས་མ་གཏོགས་པར་རོ། །
མེད་ན་སེག་གམ་རེ་ལྡེ་དག་གོ།དབྱར་གྱི་ཟླ་བ་བཞི་བོ་དག་གི་མཐར་
དབྱུང་ངོ་། ། འཁོར་གྱི་ཁྱམས་བྱའོ། ། གནས་བསིལ་བར་བྱ་བའི་
ཕྱིར་ཕྱི་རོལ་རྩིག་པའི་བསྐོར་རོ། ། ཀ་བའི་ཚར་དག་གཟུགས་
སོ། ། སྐར་ཁུང་གདོད་དོ། ། མ་མཐའ་དང་སྟན་གྱི་ཡ་མཐའ་སྤང་
ཀར་བབ་པ་བྱའོ། ། དྲ་བ་དང་སྒོ་གླེགས་དག་གཞུག་གོ།ཟས་དང་
མེ་དང་སྤོང་ས་དང་འཆག་སའི་ཁང་བ་དག་བྱའོ། ། རྩིག་ངོས་ཀྱི་
ཕྱོགས་འཁོར་བར་གློ་འབུར་དག་བྱའོ། ། ས་ཁྱིམ་རུང་ངོ་། ། དགྲ་
ཁང་ཡང་ངོ་། ། འདི་ལ་ལན་ཀན་གྱི་སྐབས་ནི་ཁྱམས་དང་
འདྲའོ། ། རབ་ཏུ་བྱུང་བའི་ཀུན་དགའ་ར་བ་རྩིག་པས་བསྐོར་བ་
ཉིད་ཀྱང་ངོ་། ། རྩིག་པ་ལ་ཆུ་ཁུང་གདོད་པ་ཉིད་ཀྱང་ངོ༌། །
གཙངས་དང་འོབས་དག་ཀྱང་ངོ༌། ། གང་ཟག་གི་གཙུག་ལག་ཁང་
ཡོ་བྱད་དང་བཅས་པ་ཡང་ངོ་། ། སྔོན་པོ་ལ་སོགས་པ་ཟད་པར་གྱི་
མཚན་མ་མངོན་དུ་བྱ་བའི་ཕྱིར། ། གནས་ཁང་གི་རྩིག་པ་དག་སྔོན་
པོ་ལ་སོགས་པ་རྣམ་པ་བཞིར་བྱའོ། ། རབ་ཏུ་བྱུང་བའི་ཀུན་དགའ་

རབ་ལ་རི་མོ་བྲི་བ་ཉིད་རུང་ངོ་། ། སྒོར་གནོད་སྦྱིན་ལག་ན་རྡོ་རྗེ་
འཛིན་པ་ལ་སོགས་པ་དག་བྲིའོ། ། སྒོ་ཁང་དུ་འཁོར་བའི་འཁོར་
ལོའོ། ། ཆ་ལྔ་བར་བྱའོ། ། སྟེང་དུ་ལྷ་དང་མི་རྣམས་སོ། ། གླིང་
བཞི་བོ་དག་གོ།རྫུས་ཏེ་སྐྱེ་བའི་སེམས་ཅན་ཟོ་ཆུན་རྒྱུད་མོ་བཞིན་དུ་
འཆི་འཕོ་བ་དང་སྐྱེ་བ་དག་ཀྱང་ངོ་། ། དབུས་སུ་འདོད་ཆགས་
དང་ཞེ་སྡང་དང་གཏི་མུག་དག་ཕུག་རོན་དང་སྤྲུལ་དང་ཕག་གི་རྣམ་
པར་རོ། ། སྔ་མ་དེ་གཉིས་གཏི་མུག་གིས་ཟ་བར་རོ། ། ཁོ་ར་ཁོར་
ཡུག་ཏུ་རྟེན་ཅིང་འབྲེལ་བར་བྱུང་བའི་ཡན་ལག་བཅུ་གཉིས་དང་
ཐམས་ཅད་མི་རྟག་པ་ཉིད་ཀྱིས་བཟུང་བར་རོ། ། སྟེང་དུ་སངས་
རྒྱས་མྱ་ངན་ལས་འདས་པའི་དཀྱིལ་འཁོར་དཀར་པོ་ཉེ་བར་སྟོན་
པའོ། ། འོག་ཏུ་བརྩམ་པར་བྱ་ཞིང་ཞེས་བྱ་བའི་ཚིགས་སུ་བཅད་པ་
གཉིས་སོ། ། དེ་སྟོན་པར་བྱེད་པ་གཞག་པར་བྱའོ། ། དེའི་ཁོ་ར་
ཁོར་ཡུག་ཏུ་ཆོ་འཕྲུལ་ཆེན་པོ་དང་བདུད་བཅོམ་པ་དག་གི་ཁྱམས་སུ་
སྐྱེས་པའི་རབས་དག་གོ་དྲི་གཙང་ཁང་གི་སྒོར་གནོད་སྦྱིན་ལག་ན་
ཕྲེང་ཐོགས་དག་གོ།སྤོང་སའི་ཁང་བར་གནས་བརྟན་གྱི་གྲལ་དག་གོ།
མཛོད་ཀྱི་སྒོར་གནོད་སྦྱིན་ལག་ན་མྱུ་གུ་ཐོགས་པ་དག་གོ།ཟས་ཀྱི་
ཁང་བར་ལག་ན་བཅའ་བ་ཐོགས་པ་དག་གོ་བསྲོ་ཁང་གི་ཁང་བར་
ལག་ན་མྱུ་གུ་དང་བུམ་པ་ཐོགས་པ་དག་གོ།མེའི་ཁང་བར་གྲུལ་བུམ་
མེ་སྦར་པར་བྱེད་པ་དང་གྲུལ་བུམ་གྱི་བུ་མོ་བྱི་དོར་ལ་སོགས་པ་བྱེད་

པ་དང་མེ་སྦྱར་བར་བྱེད་པ་དག་དང་སྦྱིན་བདག་མར་མེ་ཐོགས་པ་
དང་ལྷའི་ཕོ་ཉ་དག་གོ།ཆུའི་ཁང་བར་ཀླུ་ལག་ན་བུམ་པ་ཐོགས་པ་
རྒྱན་སྣ་ཚོགས་ཀྱིས་བརྒྱན་པ་དག་དང་ཀླུའི་བུ་མོ་ཆུ་འབྲིམ་པར་བྱེད་
པ་དག་གོ།ནད་པའི་རུང་བའི་ཁང་བར་དེ་བཞིན་གཤེགས་པ་ནད་
པའི་རིམ་གྲོ་མཛད་པའོ། ། བཤང་བ་དང་གཅི་བའི་སྐྱབས་སུ་དུར་
ཁྲོད་དག་གམ་མགོའི་ཐོད་པ་དག་གོ་གཙུག་ལག་ཁང་བླ་གབ་མེད་པ་
མ་ཡིན་པར་མེ་དུ་བ་དང་བཅས་པ་བུད་པར་ཡང་མི་བྱ་བཅང་བར་
ཡང་མི་བྱའོ། ། སྤྱིལ་བར་ནི་ཐམས་ཅད་མི་བྱའོ། ། དེའི་དོན་དུ་
ཞུགས་ལིང་བཅང་བར་བྱའོ། ། མཉམ་པར་གཅེར་བའི་ཕྱིར་
ལྕགས་ཀྱི་ཕྲ་སྐམ་མོ། ། ཤིང་གི་ཡོགས་པས་ཀྱང་ལས་དེ་འགྲུབ་
པོ། ། ཁང་སྐྱོང་གིས་གཙུག་ལག་ཁང་ཉི་མ་རེ་རེ་ཞིང་ཕྱག་དར་
བྱའོ། ། མི་ནུས་ན་མཁོ་པའི་ཕྱོགས་སུའོ། ། ལྷག་མ་ནི་ཚེས་བརྒྱད་
དམ་བཅུ་བཞི་ལ་གཎྜི་བརྡུངས་ཏེ་དགེ་འདུན་ཐམས་ཅད་ཀྱིས་ཆོས་
དང་ལྡན་པའི་གཏམ་གྱིས་སམ་འཕགས་པའི་མི་སྨྲ་བ་ཉིད་ཀྱིས་
སོ། ། ཆོས་ཀྱི་འདུན་སར་ཆག་ཆག་དང་ལྕི་བ་འཇམ་པོའི་བྱུག་པས་
བྱུག་གོ།མཇུག་ཏུ་ཁྲུས་བྱའོ། ། ཡང་ན་རྐང་ལག་བཀྲུའོ། ། ཆུས་
བརླན་པས་ལུས་ཀྱང་བྱུག་གོ།སྣུམ་བག་གི་རྙེད་པ་བྱའོ། ། དཀོན་
མཆོག་གི་དོན་དུ་ཕྱག་དར་བྱས་པ་དང་། ། ཞལ་ཞལ་བྱས་པ་དང་
དྲི་གཙང་ཁང་དང་སྐུ་གཟུགས་དང་མཆོད་རྟེན་དང་སྲོག་ཤིང་གི་

གྲིབ་མ་ལ་གཙུག་ལག་གི་ཚིགས་སུ་བཅད་པ་གདོན་ཅིང་བསྒོམ་
མོ། ། ཉི་མ་དེ་ཉིད་ལ་གནས་མལ་སོ་སོར་བརྟག་པ་དང་བཅོས་
པར་བྱའོ། ། རྡོལ་བ་ལ་སོགས་པ་དང་ལྡན་པ་དག་གིས་སོ། །
གནས་པ་དག་གིས་སོ། ། གནས་མལ་གྱི་གཞི་ཆག་ཆག་དང་ཕྱག་
དར་དང་ལྕི་བ་འཇམ་པོའི་བྱུག་པས་བསྐུ་བར་བྱའོ། ། མལ་ཆ་དྲི་
མས་གོས་པ་སྨུག་པར་བྱའོ། ། གལ་ཏེ་ཧ་ཅང་ན་བཀྲུའོ། ། ཆག་
ཆག་བཏབ་པའི་འོག་ཏུ་ཕྱག་གོ།དེའི་འོག་ཏུ་བཤམ་མོ། ། གཞི་རྡུལ་
དང་བཅས་པ་མ་སྤྲུགས་པ་ལ་མི་བྱའོ། ། བཤམ་པར་བྱ་བ་དག་
ལས་གོས་གཅིག་སྤྲུག་པར་སྤྱད་དོ། ། ངན་པའོ་དེ་བཅོས་སོ། ། མི་
ནུས་པ་ཉིད་ན་རས་མར་བྱས་ཏེ་ཤིང་བུའི་རྩེ་མོ་ལ་བཏགས་ནས་
སྤྲུག་གོ།དེ་ལྟར་ཡང་མི་རུང་བ་ཉིད་ཡིན་ན་སྦྱིན་པ་བོའི་བསོད་
ནམསམངོན་པར་སྤེལ་བ་དང་ཡུན་རིང་བ་ཉིད་དུ་བྱ་བའི་ཕྱིར་ལྕི་
བ་དང་ས་བསྲེས་ཏེ་ཀ་བ་དང་རྩིག་པའི་སེར་ཀ་བླན་པར་བྱའོ། །
སྒོ་ཁང་དང་ཁྱམས་སུ་མལ་བཅའ་བ་དང་བཅས་ན་ཡང་བཟུང་བར་
མི་བྱའོ། ། སྦྱིན་པ་བོ་མྱ་ངན་བསང་བའི་ཕྱིར་ཕུལ་བ་དེས་མཐོང་
བར་བཞག་པར་མི་བྱའོ། ། སྒྲ་མི་སྙན་པའི་གཉེན་པོའི་ཕྱིར་ཚེས་
བརྒྱད་དང་བཅུ་བཞི་དག་ལ་ཁྱམས་སུ་བཤམ་པར་བྱའོ། ། ཁྲི་དང་
ཁྲིའུ་བཅང་བར་བྱའོ། ། སྤྱིལ་བ་མི་ཉམས་པར་བྱ་བའི་ཕྱིར་ཁྲི་རྐང་
གི་མཐིལ་མཉམ་པར་བཅང་བར་བྱའོ། ། ཡང་ན་དེའི་འོག་ཏུ་ཕུབ་

མའི་ཕུང་བོ་གཞག་པའམ་དེ་རས་མས་དཀྲི་བར་བྱའོ། ། དགེ་
འདུན་མ་ཡིན་པས་རྐང་བ་བྲིས་པའི་ཁྲིའུ་བདག་གིར་བྱས་པ་བསྟེན་
པར་མི་བྱའོ། ། སྟན་བཟང་བོ་དང་རྒྱབ་རྟེན་དང་བཅས་པའི་སྟན་
ཡང་མི་བྱའོ། ། མར་མེའི་སྡོང་བོ་ཡང་མི་བྱའོ། ། ཁ་ཅིག་ལས་ནི་
ཡལ་ག་དུ་མ་པ་ཞེས་སོ། ། སྟན་ནང་ཚངས་ཅན་གྲུ་བཞི་དང་སྔས་
ནང་ཚངས་ཅན་བཅང་བར་བྱའོ། ། ཁྲུ་བཞི་དང་དོ་པ་གཉིས་ལྟབ་
ཏུ་བྱས་ཏེ་བཙེམ་མོ། ། ཤིང་བལ་གྱིས་བརྫང་ངོ༌། ། སོ་སོར་
བརྟག་པ་མ་བྱས་པར་ཉལ་བར་མི་བྱའོ། །དྲན་པ་ཉེ་བར་མི་
བཞག་པར་མི་བྱའོ། ། གཞན་དང་ལྷན་ཅིག་ཁྲིའམ་སྟན་ནམ་
གཞན་ལ་གཅིག་ཅར་མི་བྱའོ། ། ངོ་ཚ་ཤེས་པས་མེད་ན་སྟན་སོ་
སོར་བཏིང་སྟེ་གཏུར་བུའམ་ལྷུང་བཟེད་ཀྱི་སྣོད་ལ་སོགས་པས་བར་
དུ་བཅད་ནས་དྲན་པ་ཉེ་བར་བཞག་སྟེ་ཉལ་བར་བྱའོ། ། གསུམ་
ལས་ལྷག་པ་མང་བོ་དང་ལྷན་ཅིག་ཁྲི་ལ་འཛེག་པ་ཉིད་བསྟེན་པར་
མི་བྱའོ། ། ཁྲི་རིང་བོ་ལས་ནི་གཉིས་ལས་མི་བྱའོ། ། ཁྲིའུ་ལ་
གཅིག་མ་ཡིན་པས་མི་བྱའོ། ། ལོ་གསུམ་ལས་ལྷག་པས་བར་དུ་ཆོད་
པ་དང་ལྷན་ཅིག་སྟན་ལ་འདུག་པར་མི་བྱའོ། ། ཁྱིམ་གཞན་དུ་སྟན་
མེད་ན་མཁན་པོ་དང་ཡང་དྲན་པ་ཉེ་བར་བཞག་སྟེ་སྟན་གཅིག་ལ་
འདུག་པར་བྱའོ། ། ཁྱིམ་པ་དང་གང་དུ་ཡང་མི་བྱའོ། ། བསྙེན་
པར་མ་རྫོགས་པ་དང་ཡང་མི་བྱའོ། ། ཟ་མ་དང་མ་ནིང་དང་མ་

བསད་པ་ལ་སོགས་པ་དང་མུ་སྟེགས་ཅན་དང་མུ་སྟེགས་ཅན་ཞུགས་
པ་དང་རྐུ་ཐབས་སུ་གནས་པ་དང་ཐ་དད་དུ་གནས་པ་དང་གནས་
པར་མི་བྱ་བ་དག་དང་མི་བྱའོ། ། བསླབ་པ་བྱིན་པ་དང་མི་
བྱའོ། ། ཨར་མོ་ནི་ག་ནི་བསྙེན་པར་རྫོགས་པ་དང་བཅས་པའི་དགེ་
འདུན་འདུས་པ་ལས་གཞན་པར་སྟན་ཉིད་ཡིན་ནོ། ། སྟེགས་བུ་ནི་
མ་ཡིན་ནོ། ། དོགས་པའི་གནོད་པར་གྱུར་ན་ལྟུང་བ་མེད་དོ། །
གནས་མལ་སྦེད་པ་ན་གལ་ཏེ་གཉིས་ཡོད་ན་གཅིག་གིས་ཁྲིའམ་ཁྲིའུ་
བཀུར་ཞིང་ཅིག་ཤོས་ཀྱིས་སྟན་ནང་ཚངས་ཅན་ལ་སོགས་པའོ། །
དགེ་འདུན་གྱི་དེ་སྙིང་མི་བརྩེ་བར་མདུན་ནས་དྲང་བ་དང་གཡས་
གཡོན་ནས་དྲང་བར་མི་བྱའོ། ། ཅི་ནས་ཀྱང་དེ་དུ་བ་དང་དྲི་མ་
དང་རྡུལ་དག་གིས་གོས་པར་འགྱུར་བ་དེ་ལྟར་མི་བྱའོ། ། དེ་མི་
གཙང་བའི་སྐྱབས་དང་ཉེ་བར་བསྟེན་པར་མི་བྱའོ། ། ཉམས་པ་
དོར་བར་མི་བྱའོ། ། བསྲད་པ་དང་བསྐམ་པ་དང་སྤྲུག་པ་དང་བུ་
གུ་གླན་པར་བྱའོ། ། རལ་ན་ལྷན་རིངས་སོ། ། དབུས་བྲེགས་ན་
མཐའ་གཉིས་དབུས་ཉིད་དུ་བྱའོ། ། དེར་འོས་པ་ཁ་བསྒྱུར་རོ། །
ཕྱིར་བཅོས་མི་ནུས་པ་ཉིད་ཡིན་ན་དཀོན་མཆོག་ལ་ཕུལ་བའི་མར་མེ་
གང་ཟག་སྦྱིན་བདག་ཡིན་པ་ཡང་རུང་བ་དག་གི་སྙིང་བོ་ཉིད་དུ་
སྤྱད་དོ། ། དེར་མི་མཁོ་བ་ཉིད་ཡིན་ན་འཇིམ་པ་དང་བསྲེས་ཏེ་
དཀོན་མཆོག་དག་གི་རྩིག་པ་དང་ཀ་བ་དང་སྒོ་གླེགས་ཀྱི་སེར་ཀ་

དག་བྱུག་པའི་ཕྱིར་དེ་ལ་ནན་ཏན་བྱའོ། ། བསྐོས་པ་ནི་མནོས་པས་
སོ། ། ལྷག་མ་ནི་དགེ་འདུན་གཎྜི་བརྡུང་བས་བསྡུས་ཏེའོ། ། དགེ་
འདུན་གྱི་རྐུ་འཕྲོག་བྱེད་པ་མཐོང་ལ་ནུས་ན་མི་བཟློག་པར་མི་
བྱའོ། ། སྐྲག་པ་ན་དགེ་འདུན་གྱི་ཡལ་བར་མི་དོར་རོ། ། གནས་
སུ་མ་སོན་གྱི་བར་དུ་ཁྱེར་བར་བྱེད་པས་ལོངས་སྤྱད་པར་བྱ་བ་ཉིད་
ཡིན་ནོ། ། དེ་རང་གི་གནས་སུ་བསྐུར་བར་མི་འགྲུབ་ན་གནས་
གཞན་དུ་ལོངས་སྤྱད་པས་ཡོངས་སུ་སྤྱད་པར་བྱའོ། ། གནས་
གཞན་གྱི་ཟས་དང་ཡོ་བྱད་ཀྱི་རྙེད་པ་གནས་གཞན་དུ་ཡོངས་སུ་སྤྱད་
པར་མི་བྱའོ། ། དེ་དེ་ལ་སྦྱིན་པར་མི་བྱའོ། ། ནོད་པ་དབུལ་དུ་
གཞུག་པར་བྱ་བ་ཉིད་དོ། ། མི་ཁུགས་ན་དབྲོག་པའོ། ། ཆ་དབང་
བ་དག་གིས་དགེ་འདུན་གྱི་རྩྭ་དང་ཤིང་མི་མཁོ་བ་རང་གི་དང་འདྲ་
བར་སྤྱད་པ་ལ་ཁ་ན་མ་ཐོ་བ་མེད་དོ། ། མ་བསྐོས་པར་འཁོར་ཞིང་
སྤྱད་པ་ལ་ཇི་ལྟར་འོངས་པས་ཡིན་གྱི་རྒན་རིམས་ཀྱིས་མ་ཡིན་
ནོ། ། ཅིག་ཅར་བརྙས་ན་ནི་དེའིའོ། ། མ་ཟིན་ན་དེ་ལས་དབྲལ་
བར་མི་བྱའོ། ། དེ་བཀྲུ་བར་ཆུས་རྐང་བ་འབགས་པ་ཉིད་ན་དེ་
ཡིན་ནོ། ། ཆབ་ཁུངས་དེར་ཞུགས་པ་ཉིད་ནའོ། ། བསྒོམ་པའི་
ཕྱིར་འདུག་པ་བསླང་བར་མི་བྱའོ། ། དེ་ལ་རྒན་རིམས་སུ་མི་
བྱའོ། ། དགེ་སློང་ལས་དང་ཟས་ཀྱིས་འབགས་པ་མི་བྱའོ། ། བྱུག་
རིས་མ་ཡིན་པར་འདུག་པར་མི་བྱའོ། །བྱ་བ་བྱས་ནས་འཁོར་ཞིང་

སྤྱད་པ་འདོད་པ་ཡོད་ན་བཅང་བར་མི་བྱའོ།། བར་དུ་དོན་གྱི་
ཆེད་ཉིད་དུ་ཁྲིའུ་ལས་ལངས་པ་ནི་བྱ་བ་བྱས་པ་ཉིད་མ་ཡིན་ནོ།།
དེའི་དུས་ན་དེ་ལ་ཆོས་གོས་སམ་བུས་ཁྱུད་བཞག་པར་བྱའོ།།
འདོད་པ་ཡོད་ལ་གནས་ཡོད་ན་དགེའདུན་གྱི་སྤགས་པ་ཉིད་བསྟེན་
པར་མི་བྱའོ།། དོན་ཡོད་ན་རྣམས་པ་དེ་ལྟ་བུ་ལས་བྲལ་བར་བྱས་པ་
ལ་ཁ་ན་མ་ཐོ་བ་མེད་དོ།། དགེ་འདུན་གྱིས་མཆིག་དང་དེའི་
མཆིག་གུ་བཅང་བར་བྱའོ།། འདྲེག་མཁན་གྱི་ལག་ཆ་ཡང་ངོ་།།
སྣོད་དུ་བཅུག་སྟེ་རྩིག་པ་ལ་གཞག་གོ། སྟེའུ་དང་སྟ་རེ་དང་གཟོང་ལ་
སོགས་པ་དང་དེ་དག་གི་སྣོད་དང་བཅས་ཡང་ངོ་།། དེས་དགེ་
སློང་ལ་གཡར་བོ་ཉིད་དུ་ས་ལས་བྱས་པ་ཡན་ཆད་སྦྱིན་ནོ།། དགེ་
སློང་མས་འཆིང་བའི་སྣོད་བཅང་བར་མི་བྱའོ།། ཐམས་ཅད་ཀྱིས་
འབྲུ་མར་སྣོད་བཅང་བར་བྱའོ།། ཕུལ་གང་མན་ཆད་ནས་ཕུལ་
ཕྱེད་ཡན་ཆད་ཤོང་བའོ།། ལྕགས་ཀྱི་དོག་ལེ་ཡང་ངོ་།།དེའི་
ལྕགས་སྒྱེད་ཀྱང་ངོ་།། ས་ལས་བྱས་པའི་ཐབ་ཀྱང་ངོ་།། གནང་
བ་ཐོབ་པས་འཁར་བའོ།། དྲ་བ་ཁ་དོག་གཅིག་པ་ཡང་ངོ་།། དེ་
སྦྱིན་པར་བྱའོ།། རྒས་པ་དང་ན་བ་དག་ལའོ།། དེ་གཉིས་ཚིག་
གཅིག་གིས་སྦྱིན་པ་ཡང་སྲིད་དོ།། སྡིག་སྦྲུལ་ལ་སོགས་པའི་གཉེན་
པོའི་ཕྱིར་ཁང་པ་དང་སྒྲ་དང་བཅས་པ་ཡང་ངོ་།། ཡུ་བའི་རྩ་བ་ནས་
གས་ན་སྦུ་གུ་བསྐོན་ནོ།། ཡ་ཏོག་ནི་དཀྲི་བས་སོ།། སྨྱིག་མ་

མཁན་གྱིས་བྱས་པའམ་ལོ་མ་ལས་བྱས་པའི་གདུགས་བཅང་བར་
བྱའོ། །ཡུ་བ་ནི་ལུས་ཀྱི་ཚད་དོ། ། དེས་གྲོང་དབུས་སུ་འགྲོ་བར་
མི་བྱའོ། ། གལ་ཏེ་ལམ་གྱི་དབང་གིས་ན་གློར་བསྙལ་ཏེའོ། ། ཆར་
བབ་པ་ཉིད་ན་བསོད་སྙོམས་ལ་རྒྱུ་བར་བྱའོ། ། ཡུ་བ་ལ་གཞར་དུ་
མི་རུང་བ་ཉིད་མ་ཡིན་ནོ། ། ཆད་ན་ཁྱིམ་དག་ཏུ་གཞག་གོ།འབྱུང་
ཀར་བླང་ངོ༌། ། རོལ་མོ་མཁན་གྱི་གནས་དང་སྨད་འཚོང་མའི་
གནས་དང་ཆང་འཚོང་གི་གནས་དང་རྒྱལ་པོའི་ཕོ་བྲང་དང་གདོལ་
བའི་ཁྱིམ་གྱི་གནས་དག་བསྟེན་པར་མི་བྱའོ། ། མི་གཙང་བའི་
སྐྱབས་དང་ཉེ་བར་འདུག་པར་མི་བྱའོ། ། གོས་རིན་པོ་ཆེར་གྱུར་
པས་དགོན་པར་གནས་པར་མི་བྱའོ། ། ལྡུམ་བུ་ན་མེ་རུ་ཀའི་ཕྱེ་
མས་ལ་བ་ལ་སྲོག་ཆགས་དག་མི་འབྱུང་ངོ་། ། ཤིང་ཀུན་གྱི་ཡང་
ངོ༌། ། ཤིང་ནིམ་པ་དང་། ། བ་ཤ་ཀའི་ལོ་མ་དག་གི་ཡང་ངོ་། །
རིམ་པ་དེར་སོང་ན་དེ་ལ་ཤིན་ཏུ་ཕན་པ་ཉིད་དོ། ། བསྐམ་པ་ཡང་
དེའི་དོན་ཉིད་ཡིན་ནོ། ། དགོན་པ་བས་ཕྱོགས་དང་ལམ་དང་ཚེས་
གྲངས་དང་ཉི་མ་དང་རྒྱུ་སྐར་དག་ལ་མཁས་པར་བྱའོ། ། རྟག་ཏུ་
མེ་དང་ཆུ་ཡོད་པར་བྱའོ། ། ཕྱེ་དང་རས་མ་དག་དང་སྦྲང་རྩི་དང་
ཞུན་མར་དག་ཅི་འབྱོར་བ་ཉེ་བར་གཞག་གོ།གལ་ཏེ་ཟས་ལས་ལྷག་
བྱུང་ན་ཡང་ངོ་། ། དགེ་སློང་མས་དགོན་པར་གནས་པར་མི་
བྱའོ། ། གྲོང་ཁྱེར་གྱི་ནང་དུ་དབྱར་ཁང་བྱའོ། ། དེས་དེའི་ཕྱི་སྒོར་

འདུག་པར་མི་བྱའོ། ། སྣང་ཡལ་ཅན་དུ་མི་བྱའོ། ། ལམ་གྱི་བཞི་
མདོར་མི་བྱའོ། ། གོས་མེད་པ་ཅན་གྱིས་མི་བྱའོ། ། དེ་ལ་རྡུལ་
གཟན་ནི་གོས་ཉིད་ཡིན་ནོ། ། དཔུང་བ་གཉིས་མ་གཡོགས་པར་
ཁྱིམ་པའི་དྲུང་དུ་མི་བྱའོ། ། དེའི་སྐྱིལ་མོ་ཀྲུང་གི་གནས་སུ་སྐྱིལ་མོ་
ཀྲུང་ཕྱེད་ཉིད་དོ། ། ཟག་བྱེད་ཀྱི་སྒོར་སྲོག་ཆགས་མི་འཇུག་པར་བྱ་
བའི་ཕྱིར་གོས་ལ་སོགས་པས་གཡོག་གོ།དགེ་སློང་དག་གིས་དགེ་སློང་
མ་གཙུག་ལག་ཁང་དུ་འཇུག་པ་དག་བཟློག་པར་མི་བྱའོ། ། དེ་དག་
གཏམ་མི་འདྲི་བ་དང་མི་གདམས་པ་དང་གསོ་སྦྱོང་དང་དགག་དབྱེ་
གཞག་པ་དག་གིས་ཡོངས་སུ་གདུལ་བར་བྱའོ། ། དེས་དགེ་སློང་
རྗེས་སུ་གནང་བ་བྱེད་དུ་མ་བཅུག་པར་གཙུག་ལག་ཁང་དུ་འཇུག་
པར་མི་བྱའོ། ། ཁྱོད་ནད་དང་བཅས་པ་མ་ཡིན་ན་རྗེས་སུ་གནང་
ངོ་ཞེས་སོ། ། དྲི་བས་ཞེ་འགྲས་པ་མེད་པ་ཉིད་ངེས་པར་ཤེས་པར་
བྱས་ཏེའོ། ། འཕྲེད་གཏན་དང་གནམ་གཟེར་དང་འཁོར་གཏན་
དང་སྒོ་ལྕགས་དང་ལྡེ་མིག་ཀྱོག་པོ་དག་གཙུག་ལག་ཁང་བསྡམ་པའི་
ཕྱིར་ཡང་དག་པར་སྦྱར་རོ། ། དགེ་སྐོས་ཀྱིས་དགོངས་ཀར་གཙུག་
ལག་ཁང་བསྡམས་ནས་སོ་སོར་བརྟག་པར་བྱའོ། ། འཇིགས་པ་
དང་བཅས་པ་ཉིད་ཡིན་ན་ཐུན་པ་ཉིད་ཀྱིས་མེལ་ཚེ་བྱའོ། ། དེར་
གྱུར་པས་ཉལ་བ་དང་སྙོམས་པར་འཇུག་པ་དག་སྤང་ངོ༌། ། དེར་
དགེ་འདུན་གྱི་གནས་བརྟན་གྱིས་དགེ་སྐོས་ལ་དམ་བཞག་བྱས་པ་

ཉིད་དྲི་བར་བྱའོ། ། གལ་ཏེ་ཡང་དག་པར་སྦྱར་བ་དག་གིས་མ་
བསྡམས་པ་ཉིད་ན་གཙུག་ལག་ཁང་རླག་ན་དགེ་སྐོས་འཇལ་དུ་
གཞུག་པར་བྱ་བ་ཉིད་ཡིན་ནོ། ། དེ་དག་ཇི་ཙམ་ཉམས་པར་བྱས་
པ་དེ་ཙམ་གྱི་ཆ་དག་གོ།ལྡེ་མིག་ཀྱོག་པོ་དང་སྒོ་ལྕགས་བཅང་བར་
བྱའོ། ། སྡོམ་པ་ཇི་སྙེད་ཡོད་པ་དེ་དག་གིས་སྒོ་མ་བསྡམས་པར་
འགྲོ་བར་མི་བྱའོ། ། གལ་ཏེ་གནས་སྟོང་བར་ཞུགས་པར་གྱུར་ན་
དེར་ཆག་ཆག་ལ་སོགས་པ་བྱའོ། ། སྣོད་སྤྱད་བརྩམ་པ་འཁོས་སུ་
དབབ་པར་བྱའོ། ། གལ་ཏེ་དེ་བཟོད་ན་བྱི་དོར་བྱའོ། ། གལ་ཏེ་
རུང་བར་བྱེད་པ་ཡོད་ན་སྔོ་བསྲབ་པ་བྱེད་དུ་གཞུག་གོ།གལ་ཏེ་དེར་
ཁྱིམ་པ་དག་ལྷགས་ན་དེ་དག་ལ་ཆོས་དང་ལྡན་པའི་གཏམ་དང་ནུས་
པའི་ཆོས་གཞན་ཡང་བྱའོ། ། ཤིང་ལྗོན་པ་བསྐྱེད་པ་མི་རུང་བ་མ་
ཡིན་ནོ། ། དེ་བསྐྱེད་ནས་མི་བསྐྱུང་བར་མི་བྱའོ། ། དེའི་ཤིང་ལྗོན་
པ་ནི་མེ་ཏོག་ཆགས་ཀྱི་བར་དུའོ། ། གཞན་ནི་འབྲས་བུའི་བར་དུའོ།
། ཡུན་རིང་བ་ཉིད་ན་ལོ་ལྔར་རོ། ། འདི་ལ་དགེ་སློང་བསྐོས་པ་ནི་
རང་ཉིད་དང་འདྲའོ། ། ལག་པ་དག་དང་རྐང་བ་དག་བཀྲུ་བ་
དང་། སོ་ཤིང་དོར་བ་དང་ལྷུང་བཟེད་བཀྲུ་བ་དང་ཁྲུས་བྱ་བ་ནི་
བཅུ་བ་ཡིན་ནོ། །གྲང་བ་བསྐྱབ་པའི་ཕྱིར་ཁང་བུའི་སྦུབས་
བྱའོ། ། དབུགས་དབྱུང་བའི་ཕྱིར་དེ་ལ་སྐར་ཁུང་གདོད་དོ། །
གཡོགས་མས་དགབ་བོ། ། སོ་ག་མི་ཚ་བར་བྱ་བའི་ཕྱིར་དེ་བསལ་

ལོ། ། དབྱར་དག་ནི་མི་འདྲུལ་བར་བྱ་བའི་ཕྱིར་སྔ་མ་ཡང་ངོ་། །
ཆུ་ཡི་ཡུར་བ་གདོད་དོ། ། རྩི་བའི་འོངས་ཡལ་བར་མི་དོར་རོ། །
འཁོར་རྣམ་པར་དབྱེ་བའི་བྱེ་བྲག་གིས་བྱི་དོར་བྱའོ། ། ཁ་ཅིག་ཏུ་
སོ་ཤིང་བཟའ་བ་དང་ཁ་ཅིག་ཏུ་ཁ་བཀྲུ་བ་དང་ཁ་ཅིག་ཏུ་རྐང་བ་
བཀྲུ་བ་དེ་ལྟ་བུས་དེ་ལ་འཇུག་པ་ཉིད་མ་ཡིན་པས་སོ། ། མེ་ཏོག་
དང་འབྲས་བུ་བསྲུང་བའི་ཕྱིར་དགེ་སློང་དག་བསྐོ་བར་བྱའོ། །
ཟན་གྱི་དུས་ཀྱི་ཆེད་ཉིད་དུ་གཞན་དག་གོ།དེ་དག་གིས་དང་བོར་
ཟན་ཟོས་ཏེ་འགྲོ་བར་བྱའོ། ། ཀློག་ཏུ་འཇུག་པས་བསྙེན་བཀུར་
ཆེས་མང་བོར་བྱེད་པ་དང་མི་ནུས་པ་ལ་ལོགས་ཤིག་ཏུ་བྱ་བས་ཀྱང་
རྗེས་སུ་བརྩེ་བར་བྱའོ། ། དེའི་འདུལ་བ་བཟུང་སྟེ་དེའི་ལུང་དབོག་
པ་དང་ཁ་ཏོན་བྱ་བ་དང་དམིགས་ཀྱིས་འདྲི་བ་སྦྱིན་པ་དག་གིས་
དགེ་སློང་མ་ལ་རྗེས་སུ་བརྩེ་བར་བྱའོ། ། ཡི་གེ་བྲི་བར་བྱའོ། །
དྲན་པ་དང་འཛིན་པར་མི་ནུས་པས་འདུལ་བའོ། ། དེ་མི་བྲི་བར་
བྱ་བ་ཉིད་ཡིན་ནོ། ། འདི་ལ་སོ་སོར་ཐར་བ་ནི་དེ་དང་འདྲའོ། །
དེ་དང་ལྡན་པ་ཡང་ངོ་། ། གང་ཟག་གི་ཡང་ངོ་། ། མཚན་མ་བྱ་བ་
ལ་ནི་ཉེས་པ་མེད་དོ། ། དགེ་འདུན་གྱི་གནས་མལ་ལ་མིང་ཡི་གེར་
བྲིའོ། ། འདི་ནི་ཆེ་གེ་མོའི་གཙུག་ལག་ཁང་མིང་འདི་ཞེས་བྱ་བའི་
སྦྱིན་པར་བྱ་བའི་ཆོས་སོ་ཞེས་སོ། ། གོས་དག་ལ་ཡང་ངོ་། ། རྣམ་
པ་དེ་ལྟར་གཞན་ལ་ཡང་ངོ༌། ། སངས་རྒྱས་ཀྱི་བཀའི་སྡེབ་སྦྱོར་

དང་ཚིག་དང་རིམ་པ་ལ་དེ་ལ་གཞོལ་བ་ཉིད་ཀྱིས་སྦྱར་ཏེ་ཀླག་པར་
མི་བྱའོ། ། གཞན་ལ་ལེགས་པར་གོ་བར་བྱེད་ནུས་ཤིང་སངས་རྒྱས་
ཀྱི་བཀའ་ལ་བརྩོན་པ་ཉིད་མི་གཏོང་ན་ཕྱི་རོལ་པའི་བསྟན་བཅོས་
དག་གཟུང་བར་བྱའོ། ། དེའི་དུས་ནི་ཉི་མའི་སུམ་ཆ་བདེ་བ་མ་
ཡིན་པའོ། ། མཚན་མོ་ཡང་ངོ་། ། གསང་སྔགས་ཕན་འདོགས་
པར་བྱེད་པ་དག་གཟུང་བར་བྱའོ། ། སྦྱར་བར་བྱའོ། ། གནོད་པ་
བྱེད་པ་ནི་མི་བྱའོ། ། དེ་དག་གི་ཕྱག་གི་གནས་སུ་དཀོན་མཆོག་
གསུམ་བརྗོད་པར་བྱའོ། ། ལྷ་གཞན་ལ་ཕྱག་མི་བྱའོ། ། མཆོད་པ་
མིཁྱའོ། ། བཀུར་སྟི་མི་བྱའོ། ། གནས་སུ་ཕྱིན་ན་མངོན་སུམ་དུ་
འགྲེང་སྟེ་སེ་གོལ་གྱི་སྒྲས་གོ་བར་བྱས་ནས་གཙུག་ལག་གི་ཚིགས་སུ་
བཅད་པ་གདོན་པས་དེ་ལ་ཕན་གདགས་པར་བྱའོ། ། བཟོ་རྗེས་སུ་
བསྒྲུབ་པ་དང༌། བསླབ་པ་དང་། དེའི་སྣོད་ཉེ་བར་བཞག་པར་མི་
བྱ་སྟེ་མཚོན་གྱི་ཤུབས་དང་ཁབ་རལ་དང་རམ་ཕྱིས་ནི་མ་གཏོགས་
སོ། ། མུ་གཅིག་པ་ལ་བསོད་ནམས་ཀྱི་བསམ་པས་དགེ་བའི་གསོ་བ་
ཉེ་བར་བསྒྲུབ་པར་བྱ་སྟེ་གླ་རྔན་གྱིས་ནི་མ་ཡིན་ནོ། ། བཀྲུ་སྨན་
བཏང་ནས་གཞན་དུ་འགྲོ་བར་མི་བྱའོ། ། རྐྱེན་དེ་ལྟ་བུ་དག་བྱུང་
ན་ཧ་ཅང་འཁྲུ་བ་ལ་སོགས་པའི་གནོད་པའི་གཉེན་པོའི་ཆོ་ག་བསྟན་
ཏེའོ། ། ཚངས་པ་མཚུངས་པར་སྤྱོད་པ་མཚན་མཐུན་པ་ལ་དབེན་
པའི་ཕྱོགས་སུ་འདྲེག་མཁན་གྱི་བྱ་བ་བྱའོ། ། ཁྲིའི་ཡན་ལག་ཆག་པ་

བཅོས་པ་ཡང་ངོ་། ། ཕྲེང་བའི་རིམ་པ་དག་རྒྱུ་བ་ཡང་ངོ་། །
དཀོན་མཆོག་མཆོད་པར་གྱུར་པ་སེམས་ཅན་གྱི་གཟུགས་མ་ཡིན་
པའི་རི་མོ་བྲི་བ་ཡང་ངོ་། ། དེའི་ཕྱིར་འདྲི་བ་ནི་དེ་ཉིད་ཡིན་ནོ། །
ཚངས་པ་མཚུངས་པར་སྤྱོད་པ་ཤི་བའི་ལུས་ལ་མཆོད་པར་བྱའོ། །
དེ་བསྲེག་པར་བྱའོ། ། གལ་ཏེ་སྲོག་ཆགས་དང་བཅས་པའི་རྨ་མེད་
པ་ཉིད་ཡིན་ནའོ། ། སོ་སོར་བརྟག་པས་ངེས་པར་བྱའོ། ། བརྐོ་
བའམ་ཆུ་ཀླུང་ལ་བསྐུར་རོ། ། མི་རུང་ན་ཚང་ཚིང་གི་དབུས་སུ་
བཞག་གོ།གློ་གཡས་པ་བསྐལ་ཏེ་མགོ་བྱང་ཕྱོགས་སུ་བསྟན་ཏོ། །
སྔས་སུ་རྩྭའི་ཆུན་པོ་གཞུག་གོ།རྩྭ་དག་གམ་ལོ་མ་དག་གིས་གཡོག་གོ།
ཆོས་མཉན་པ་དང་ཡོན་བཤད་པ་དག་བྱའོ། ། རེག་པ་དག་གིས་
གོས་དང་བཅས་ཏེ་ཁྲུས་བྱའོ། ། གཞན་དག་གིས་ནི་རྐང་ལག་
བཀྲུའོ། ། མཆོད་རྟེན་ལ་ཕྱག་བྱ་སྟེ་འཇུག་པར་བྱའོ། ། མཆོད་
རྟེན་ནི་རྣམ་པ་གཉིས་ཏེ་གཙང་ཁང་ཅན་ཉིད་དང་ཀ་བ་ལྟ་བུ་ཉིད་
དོ། ། དེ་རབ་ཏུ་བྱུངབ་རྣམས་ལ་འོས་པ་ཉིད་དོ། ། གལ་ཏེ་དགེ་
བ་ཡིན་ནའོ། ། སངས་རྒྱས་རྣམས་ཀྱི་ནི་རྣམ་པ་ཐམས་ཅད་དོ། །
རྣམ་པ་ནི་བང་རིམ་བཞི་དང་འགབ་མ་དང་བུམ་པ་དང་པུ་ཤུ་དང་
སྲོག་ཤིང་དང་གདུགས་བཅུ་གསུམ་དང་ཆར་གབ་དག་གོ།རང་
སངས་རྒྱས་རྣམས་ཀྱི་ནི་ཆར་གབ་མེད་པའོ། ། ཉན་ཐོས་རྣམས་ཀྱི་
ནི་འབྲས་བུའི་ཚད་དག་གིས་དེའི་གདུགས་གཅིག་ལྷག་པའོ། ། དེ་

བཞིན་གཤེགས་པའི་ཕྱོགས་ཀྱི་ཡུལ་ཉིད་དུ་གང་དུ་དེ་དག་གནས་
པར་གྱུར་བའི་ཕྱོགས་དེར་དེའི་འཁོར་དུ་བྱའོ། ། འདི་ལ་རྒན་
རིམས་སུ་མི་བྱ་བར་མི་བྱའོ། ། སོ་སོའི་སྐྱེ་བོ་རྣམས་ཀྱི་ནི་བྱི་
བོའོ། ། དེ་དག་ནི་དགེ་འདུན་གྱི་ཀུན་དགའ་ར་བའི་ཕྱི་རོལ་ཏུ་
བྱའོ། ། འཕགས་པ་ལ་ནི་མཆོད་རྟེན་གྱི་དུས་སྟོན་རིགས་སོ། །
ཉན་ཐོས་ཀྱི་མཆོད་རྟེན་ལ་ཕུལ་བ་ནི་ཚངས་པ་མཚུངས་བར་སྤྱོད་པ་
རྣམས་དབང་བ་ཉིད་ཡིན་ནོ། ། མུ་ཏིག་དག་ནི་བསྟན་པ་བཞིན་
བྱའོ། ། བུད་དུང་དག་ནི་སངས་རྒྱས་ལ་དབུལ་ལོ། ། དེ་ལ་ཞིག་
རལ་བཅོས་པའི་ཕྱིར་བཞག་གོམཆོད་པར་རུང་བ་ཉིད་ཀྱང་ངོ༌། །
སངས་རྒྱས་ལ་ལྕགས་ལས་བྱས་པའི་མཆོད་རྟེན་བྱ་བ་ནི་ཆོས་དང་
མཐུན་ནོ། ། དབུ་སྐྲ་དང་སེན་མོའི་མཆོད་རྟེན་གསེར་དང་དངུལ་
དང་བིཌཱུརྱ་དང་ཤེལ་ལས་བྱས་པ་ཡང་ངོ་། ། དེ་ལ་མཐུན་པའི་
འཁོར་བྱའོ། ། དགའ་ལྡན་གྱི་གནས་ན་བཞུགས་པ་ལ་སོགས་པ་
ནས་ཡོངས་སུ་མྱ་ངན་ལས་འདས་པའི་མཐའི་བར་གྱི་སྤྱོད་པ་ནི་དེ་
ཞེས་བྱའོ། ། དཀར་རྩིས་དཀར་པོར་བྱའོ། ། མར་མེ་འཛིན་པར་
བྱའོ། ། ལན་ཀན་གྱིས་བསྐོར་རོ། ། རྟ་བབས་བསྒྲེང་བར་
བྱའོ། ། རྒྱལ་མཚན་གཟུགས་སོ། ། དེ་ནི་རྣམ་པ་བཞིའོ། ། སེང་
གེའི་རྒྱལ་མཚན་དང་། ཆུ་སྲིན་གྱི་རྒྱལ་མཚན་དང་ཀླུའི་རྒྱལ་
མཚན་དང་ཁྱུ་མཆོག་གི་རྒྱལ་མཚན་ནོ། ། གཙང་ཁང་གི་མུ་ཁྱུད་

བྱའོ། ། དེར་རྟ་བབས་བསྒྲེང་བར་བྱའོ། ། སྒོ་ཡབ་བྱའོ། ། དེ་ལ་
ལན་ཀན་གྱིས་བསྐོར་རོ། ། ཀ་བ་རྣམས་བཙག་གིས་བསྐུའོ། །
རྩིག་པ་དག་རྒྱ་སྐྱེགས་ཀྱིས་བྲིའོ། ། དྲིས་དབང་བསྐུར་བ་དབུལ་
ལོ། ། འབྲུ་མར་དང་བ་བླ་དང་ཙན་དན་དང་གུར་གུམ་གྱི་ཆག་
ཆག་དག་ཀྱང་ངོ་། ། གཟེར་བུ་མི་གདབ་པོ། ། རྩིག་པའི་ཚེ་ཕྲེང་
བ་ལ་སོགས་པ་གདགས་པའི་ཕྱིར་ཟུང་ང་དག་གཞུག་གོ།མི་དབུག་གོ།
སྟེང་དུ་མར་མེ་མི་གཟུགས་སོ། ། མཆོད་པ་བྱ་བའི་ཕྱིར་ཁྱིམ་པ་
དག་འཛེག་ཏུ་གཞུག་གོ།མེད་ན་དགེ་ཚུལ་དག་དྲི་ཆུས་རྐང་བ་བཀྲུས་
ཏེའོ། ། གལ་ཏེ་དེ་མ་བྱས་ན་དྲི་དག་གིས་དྲིལ་ཕྱི་བྱས་ཏེའམ་གོས་
ཀྱིས་དཀྲིས་ཏེ་སྟོན་པའི་འདུ་ཤེས་མངོན་དུ་བྱས་ནས་དོན་གྱི་བརྣབ་
སེམས་ཀྱི་དྲན་པ་དག་གིས་སོ། ། དེ་དག་ཀྱང་མེད་ན་དགེ་སློང་
དག་གིས་དེ་བཞིན་དུའོ། ། དེའི་ཆེད་དུ་ཐག་པ་གདགས་སོ། །
རིན་པོ་ཆེ་ལས་བྱས་པའི་ཕྲེང་བ་དབུལ་ལོ། ། འཇིག་པར་བྱེད་པ་
བཟློག་པའི་ཕྱིར་སྦུབས་གཡོགས་ཀྱིས་གཡོག་གོ་མུན་མི་གནག་པར་
བྱ་བའི་ཕྱིར་དེ་ལ་སྒོ་གདོད་དོ། ། སངས་རྒྱས་ཀྱི་སྐུ་གཟུགས་
བྱའོ། ། དེ་ལ་དུས་སྟོན་བྱའོ། ། བལྟམ་པ་དང་གཙུག་ཕུད་དང་
དབུ་སྐྲ་དང་བྱང་ཆུབ་པའི་དུས་སྟོན་དག་ཀྱང་ངོ༌། ། དེ་གྲོང་ཁྱེར་
དུ་གཤེགས་པར་བྱའོ། ། འདི་ལ་དགེ་སློང་གིས་བསྐུར་དུ་རུང་
ངོ་། ། དེ་ནི་གསར་བུ་དག་ལ་འབབ་པོ། ། སྡེ་བ་ལྔ་བོ་དག་གིས་

ཞམ་རིང་བྱའོ། ། མཆོད་ཡོན་དུ་བྱ་བ་ནི་རྒན་པོ་དག་གིས་བཟུང་
ངོ་། ། དེ་ལ་རོལ་མོ་བྱེད་པ་དག་གིས་རོལ་མོ་བྱ་བ་དང་བཀུར་སྟི་
ཆེན་པོ་གཞན་ཡང་བཟང་ངོ་། ། རོལ་མོ་བྱེད་དུ་གཞུག་པའི་ཕྱིར་
ཀྱེ་མི་དག་སྟོན་པ་ལ་མཆོད་པ་དག་གྱིས་ཤིག་ཅེས་བརྗོད་པ་ལ་ཁ་ན་
མ་ཐོ་བ་མེད་དོ། ། ལམ་པོ་ཆེ་དང་སྲང་དང་གཞི་མདོ་དང་། སུམ་
མདོ་དག་ཏུ་སང་ངམ་གནངས་འབྱུང་བར་འགྱུར་བ་ཉིད་ན་ཡི་གེར་
བྲིས་པ་བསྒྲག་པར་བྱའོ། ། དེ་ལྟར་སངས་རྒྱས་གཤེགས་པར་
འགྱུར་རོ་ཞེས་གྲོ་ཁ་ལ་སོགས་པ་ལ་བྲིས་པ་གླང་བོ་ཆེའི་གཤུལ་སྟེང་
དུ་གདུགས་དང་། རྒྱལ་མཚན་དང་། བ་དན་ལ་སོགས་པས་
ཡོངས་སུ་བསྐོར་བའོ། ། བྱང་ཆུབ་སེམས་དཔའི་སྐུ་གཟུགས་བྱ་བ་
ཆོས་དང་ལྡན་ནོ། ། དེ་རྒྱལ་མཚན་དག་གིས་བསྐོར་རོ། ། ལན་
ཀན་གྱིས་བསྐོར་རོ། ། ལྕགས་ཀྱི་ཀ་བ་དག་གིས་ཀྱང་ངོ་། ། དེ་
དག་ལ་བ་དན་གདགས་སོ། ། རྗེས་སུ་འགྲོ་བར་བྱའོ། ། རྐང་རྒྱུན་
དང་རྣ་རྒྱན་མ་གཏོགས་པའི་རྒྱན་གདགས་སོ། ། སྤོས་ཀྱི་ལུས་སྦྱིན་
པར་བྱའོ། ། ཁྱོགས་ཀྱིས་བསྐུར་རོ། ། ཤིང་རྟས་ཀྱང་ངོ་། ། དེ་
ལ་གདུགས་དང་རྒྱལ་མཚན་དང་། བ་དན་དག་བསྒྲེང་ངོ་། །
དབུ་ལ་མེ་ཏོག་རྣ་རྒྱན་གདགས་སོ། ། མཆོད་ཡོན་དང་། ཞབས་
ལགསོལ་བ་དག་ཀྱང་ངོ་། ། དད་རྗེས་ནི་གནས་པ་དང་གཞོན་ནུ་
དང་རྒན་པོ་དག་གིས་བླང་ངོ༌། ། གནས་བརྟན་རྣམས་ཀྱིས་བསྲུང་

ངོ༌། ། ལམ་པོ་ཆེར་ཕྲེང་བའི་ཟ་མ་ཏོག་བྱའོ། ། ཕྲེང་བའི་ཟ་མ་
ཏོག་ཏུ་དྲིའི་ཟ་མ་ཏོག་གཞུག་གོ།ཕྲེང་བ་གདགས་སོ། ། མཆོད་པ་
རྫོགས་ཤིང་རོལ་མོ་བརྟུལ་བ་དག་ན་སྐྱེ་བོའི་ཚོགས་ཕྱིར་དོང་བའི་ཚེ་
རྒྱན་བརྟུལ་ལོ། ། མཚན་མོའོ། ། རབ་ཏུ་བྱུང་བའི་གནས་སུ་དུས་
སྟོན་བྱ་བ་ཆོས་དང་མཐུན་ནོ། ། མི་རུང་བ་དང་མཐུན་པ་རུང་བ་
དང་འགལ་བ་ནི་རུང་བ་མ་ཡིན་པར་བསྡུའོ། ། ཕྱི་མ་དང་མཐུན་
ལ་སྔ་མ་དང་འགལ་བ་ནི་རུང་བར་རོ། ། གནས་མལ་གྱི་གཞི་ཕྲན་
ཚེགས་ལ་སོགས་པའི་སྐབས་སོ། ། གནས་མལ་གྱི་གཞི་རྫོགས་
སོ། ། འདུལ་བའི་མདོ་རྫོགས་སོ། ། ། །
འདུལ་བའི་མདོ་ཞེས་བྱ་བ་ངེས་པར་འབྱུང་བའི་ཚུལ་ཁྲིམས་
ཀྱི་དབང་དུ་བྱས་པ། འདུལ་བ་རྒྱ་མཚོའི་སྙིང་བོ་མདོར་བསྡུས་པ།
ལྷག་པའི་ཚུལ་ཁྲིམས་ཀྱི་བསླབ་པ་མཐའ་དག་གི་མཛོད་དུ་གྱུར་པ།
འདུལ་བའི་སྡེ་སྣོད་ཐམས་ཅད་ཀྱི་མ་ལྟ་བུ་འདི་ནི། འཕགས་པ་
གཞི་ཐམས་ཅད་ཡོད་པར་སྨྲ་བའི་འདུལ་བ་འཛིན་པ་ཆེན་པོ་བྲམ་
ཟེའི་སློབ་དཔོན་བཙུན་པ་ཡོན་ཏན་འོད། བདག་དང་གཞན་གྱི་
གྲུབ་པའི་མཐའ་རྒྱ་མཚོའི་ཕ་རོལ་ཏུ་སོན་པ། བདེ་བར་གཤེགས་
པའི་ཆོས་འདུལ་བ་བདུད་རྩིའི་ཉིང་ཁུས་ཤེས་རབ་ཀྱི་དབང་བོ་རྒྱས་
པ། དེ་བཞིན་གཤེགས་པའི་བཀའ་དམ་པ་ནན་ཏན་སྙིང་བོར་
བསྒྲུབས་པས། སྡེ་བ་ཐམས་ཅད་ཀྱི་འདུལ་བའི་སྡེ་སྣོད་མཐའ་དག་

གི་གཙོ་བོར་གྱུར་པ། འཕགས་པ་གཞི་ཐམས་ཅད་ཡོད་པར་སྨྲ་
བའི་འདུལ་བ་ཀུན་ལས་བཏུས་པ་ཡིན་ནོ། ། དབང་ཕྱུག་དམ་པའི་
མངའ་བདག་དཔལ་ལྷ་བཙན་པོའི་བཀའ་ལུང་གིས། འཕགས་པ་
གཞི་ཐམས་ཅད་ཡོད་པར་སྨྲ་བའི་འདུལ་བ་འཛིན་པ། ཁ་ཆེ་བྱེ་
བྲག་ཏུ་སྨྲ་བའི་སློབ་དཔོན་ཛི་ན་མི་ཏྲ་དང་། ཞུ་ཆེན་གྱི་ལོ་ཙཱ་བ་
བནྡེ་ཀླུའི་རྒྱལ་མཚན་གྱིས་བསྒྱུར་ཞིང་ཞུས་ཏེ་གཏན་ལ་ཕབ་པ།
འདི་ལ་ཤོ་ལོ་ཀ་ཉིས་སྟོང་བདུན་བརྒྱ་ཡོད། བམ་པོ་ནི་དགུར་བྱས་
སོ། །༩ ༈ ། ། ཨོཾསྭསྟི། འགྲོ་བའི་དོན་དགོངས་སྒྱུ་མའི་རོལ་
པས་ཟས་གཙང་སྲས་འཁྲུངས་བདུད་སྡེ་ཀུན་བཏུལ་བྱང་ཆུབ་ཤིང་
དྲུང་རིག་གསུམ་མདོན་མཛད་སངས་རྒྱས་ཏེ། ། ཝ་ར་ཎ་སི་ལ་
སོགས་འཇིག་རྟེན་ཀུན་ཏུ་ཆོས་ཀྱི་རྔ་ཆེན་མངོན་པར་བརྡུངས་ཏེ་
འགྲོ་རྣམས་མ་རིག་གཉིད་ལས་སད་མཛད་པ། ། སྣ་ཚོགས་སྒྲུབ་
བྱེད་སྦྲང་རྩིའི་བུ་དང་གཙུག་ན་ཟླ་བ་སྐྱོ་མེད་མགོན་པོ་མདའ་ལྔ་བ་
སོགས་འཆི་མེད་དྲེགས་ལྡན་ཚོགས་རྣམས་ཀྱི། ། ནོར་བུའི་ཅོད་
པན་མངོན་པར་གཡོ་བས་གང་གི་ཞབས་སྐྱེས་པདྨོ་ཉེར་བསྟེན་ལྷ་
མའི་སྟོན་པ་ཤཱཀྱ་སེང་གེར་སྤྱི་བོས་འདུད། ། ཚུལ་གནས་ཡང་དག་
ལྟ་བའི་ཉག་ཕྲན་གྱིས། །ཀུན་སྦྱོར་ལང་ཀའི་བདག་པོའི་མགྲིན་
བཅད་དེ། ། རྣམ་གྲོལ་སི་ཏའི་དགའ་མ་ཉེར་ཐོབ་པ། ། ཐུབ་
གསུང་སྡུད་མཛད་ཉེ་བར་འཁོར་ལ་འདུད། ། རང་གཞན་གྲུབ་

མཐའ་རྒྱ་མཚོའི་མཐར་སོན་འདུལ་བ་འབུམ་སྡེའི་བང་མཛོད་
འཛིན། ། སྡེ་བཞིའི་ལུང་དོན་རྣམ་པར་འབྱེད་པའི་ལེགས་བཤད་
གཏམ་གྱི་དགའ་སྟོན་འགྱེད། ། ཚངས་སྤྱོད་མཐར་ཕྱིན་འདུལ་
འཛིན་ཀུན་གྱི་གཙུག་གི་ནོར་བུ་ལྟར་གྱུར་པ། ། འཕགས་པའི་སར་
གནས་ཡོན་ཏན་འོད་ཅེས་གྲགས་པ་གསལ་ལྡན་གང་དེར་
འདུད། ། རྣམ་དག་ཆོས་འདུལ་སྡེ་བཞིའི་རིན་ཆེན་འབྱུང་གནས་
ནི། ། གང་གི་སྙིང་སྟོབས་ཀླུ་དབང་མཆོག་གིས་ཡོངས་བཟུང་
སྟེ། ། རྨད་བྱུང་བློ་གྲོས་མནྟཱ་ར་ཡིས་བསྲུབས་པ་ལས། ། སྔོན་མེད་
ལེགས་བཤད་ཟླ་བའི་དཀྱིལ་འཁོར་དེང་འདིར་ཤར། ། འདི་ནི་
ཉེས་སྤྱོད་དྲི་མ་མ་ལུས་པ། ། ལེགས་པར་འཁྱུད་པ་བདུད་རྩིའི་ཆུ་
རྒྱུན་ཏེ། ། རབ་འབྱམས་ཆོས་འདུལ་ཆུ་སྲིན་གྲོང་ཁྱེར་དུ། ། བདེ་
བླག་འཇུག་པའི་གྲུ་གཟིངས་ཉིད་ཀྱང་ཡིན། ། དེ་ཕྱིར་ཁོ་བོས་དད་
པས་ཀུན་བསླངས་ནས། ། མཐུན་པའི་རྐྱེན་སྦྱར་བཟོ་ཡི་རིག་
གནས་ལ། ། མངོན་པར་བྱང་བ་རྣམས་ཀྱིས་གྲོགས་བགྱིས་ཏེ། །
ཆོས་འདུལ་རྒྱུ་མཚོའི་དགོངས་འགྲེལ་གཞུང་མཆོག་འདི། །གངས་
ཅན་ཤར་ཕྱོགས་མདོ་སྨད་སྨན་གྱི་ལྗོངས་། ། བློ་གསལ་རིགས་པ་སྨྲ་
བའི་ཚོགས་རྣམས་ཀྱིས། ། ལུང་རིགས་རྔ་ཆེན་བརྡུང་བའི་ཆོས་གྲྭ་
ཆེ། ། བཀྲ་ཤིས་འཁྱིལ་ཞེས་བྱ་བར་དཔར་དུ་བསྒྲུབས། ། འདི་
འབད་དགེ་བའི་ཕུང་བོ་ཅི་མཆིས་པས། ། རྣམ་དཀར་ལམ་འདིར་

ལུས་ངག་ཡིད་གསུམ་གྱི། ། འབྲེལ་ཐོགས་ལུས་ཅན་མཐའ་དག་
སྲིད་མཚོ་ལས། ། བརྒལ་ཏེ་རྣམ་གྲོལ་ནོར་བུའི་གླིང་སོན་ཤོག །
བུ་རམ་ཤིང་བསྟན་ཀུན་གསལ་བཞིན་རས་བཤད་སྒྲུབ་ཉི་ཟླའི་སྣང་
བས་སྒེག ། ཚངས་སྤྱོད་འདུས་པའི་རོལ་མཚོ་གང་དེ་ཚུལ་ཁྲིམས་
ཆུ་བྱའི་འཕྲེང་བས་མཛེས། ། སྟོབས་ལྡན་ས་སྐྱོང་ཡིད་ཀྱི་དཔག་
བསམ་གཏོང་བའི་ཆར་ཆེན་འབེབས་ལ་བརྩོན། ། ངོ་མཚར་བཀྲ་
ཤིས་འདི་གསུམ་འགྲན་བཞིན་སྲིད་མཐའི་བར་དུ་གནས་གྱུར་
ཅིག ། ། ། །
ཅེས་གཞི་ཐམས་ཅད་ཡོད་པར་སྨྲ་བའི་འདུལ་བ་འཛིན་པ་ཐམས་ཅད་
ཀྱི་གཙུག་གི་ནོར་བུ་སློབ་དཔོན་ཆེན་པོ་ཡོན་ཏན་འོད་ཀྱིས་མཛད་པའི་བསྟན་
བཅོས་ཆེན་པོ་འདུལ་བ་མདོ་རྩ་བ་འདི་ཉིད་བློ་གསལ་རྣམས་ཀྱི་ཐོས་བསམ་གྱི་
རྟེན་དུ་དཔར་ཁང་ནས་མཐུན་རྐྱེན་སྦྱར་བའོ།
